<?xml version="1.0" encoding="utf-8"?>

<quran>
    <sura index="1" name="">
        <aya index="1" text="සැමට කරුණාභරිත පරම කරුණාභරිත අල්ලාහ්ගේ නාමයෙන් ආරම්භ කරමි."/>
        <aya index="2" text="සියලු පැසසුම් සමස්ත විශ්වයේ රබ් (පරමාධිපති) වන අල්ලාහ් සතුය."/>
        <aya index="3" text="සැමට කරුණාභරිත හා පරම කරුණාභරිත වූත්,"/>
        <aya index="4" text="විපාක ප්‍රදාන දිනයේ අධිපති වූත් (අල්ලාහ්ටමය සියලු පැසසුම්)."/>
        <aya index="5" text="අපි ඔබවම පමණක් නමදින්නෙමු. ඔබගෙන්ම පමණක් උපකාර පතන්නෙමු."/>
        <aya index="6" text="අපව ඍජු මගට රැගෙන යනු මැනව!"/>
        <aya index="7" text="(එය කෙසේද යත්) ඔබ කවුරුන් කෙරෙහි ආශිර්වාද කළෙහි ද ඔවුන්ගේ මගයි. ඔබගේ උදහසට ලක්වූවන්ගේ හා වැරදි මාර්ගයෙහි ගියවුන්ගේ මග නොවේ."/>
    </sura>
    <sura index="2" name="">
        <aya index="1" text="අලිෆ් ලාම් මීම්."/>
        <aya index="2" text="මෙය ධර්ම පුස්තකයකි. එහි (කිසිදු) සැකයක් නොමැත. බිය භක්තිකයින්ට මග පෙන්වන්නකි."/>
        <aya index="3" text="ඔවුන් කවරහුද යත් ගුප්ත දෑ විශ්වාස කරන, තවද 'සලාතය' ස්ථිරවම ඉටුකරන, තවද ඔවුනට අප දුන් දැයින් වියදම් කරන අය වෙති."/>
        <aya index="4" text="(නබිවරය,) තවද ඔවුන් නුඹට පහළ කරනු ලැබූ දෑ(අල් කුර්ආනය) හා නුඹට පෙර පහළ කරනු ලැබූ දෑ විශ්වාස කරන අය ද වෙති. තවද ඔවුහු මතුලොව  පිළිබඳව තරයේ විශ්වාස කරති."/>
        <aya index="5" text="ඔවුහු තම පරමාධිපතිගේ මග පෙන්වීමෙහිය. තවද ඔවුහුමය ජය ලද්දෝ."/>
        <aya index="6" text="(නබිවරය,) සැබැවින්ම ප‍්‍රතික්ෂේප කළවුන්, නුඹ ඔවුනට අවවාද කළ ද ඔවුනට අවවාද නොකළ ද ඔවුනට (එය) එක හා සමානය. ඔවුහු විශ්වාස නොකරති."/>
        <aya index="7" text="ඔවුන්ගේ හදවත් වලට ද ඔවුන්ගේ සවනට ද අල්ලාහ් මුද්‍රා තබා ඇත. තවද ඔවුන්ගේ ඇස් වලට ද ආවරණයක් (යොදා) ඇත. තවද ඔවුනට මහත් වූ දඬුවමක් ඇත."/>
        <aya index="8" text="&quot;අපි අල්ලාහ්ව ද පරමාන්ත දිනය ද විශ්වාස කළෙමු&quot; යැයි පවසන අය මිනිසුන් අතර සිටිති. (නමුත්) ඔවුහු විශ්වාසිකයින් නොවෙති."/>
        <aya index="9" text="ඔවුහු අල්ලාහ්ට ද විශ්වාස කළවුන්ට ද වංචා කරති. (නමුත්) ඔවුහු තමන්ටම හැර වංචා නොකරන්නෝය. තවද ඔවුහු (මේ බව) නොහඟති."/>
        <aya index="10" text="ඔවුන්ගේ හදවත් තුළ ව්‍යාධියක් ඇත. එබැවින් ඔවුනට (ඔවුන්ගේ) ව්‍යාධිය අල්ලාහ් අධික කළේය. තවද ඔවුන් බොරු පවසමින් සිටි හේතුවෙන් ඔවුනට වේදනාකාරී දඬුවමක් ඇත."/>
        <aya index="11" text="&quot;මිහිතලයෙහි කලහකාරකම් නොකරවු&quot; යැයි ඔවුන්ට පවසනු ලැබූ විට &quot;සැබැවින්ම අපි සංශෝධකයින් වන්නෙමු&quot; යැයි ඔවුහු පවසති."/>
        <aya index="12" text="දැන ගනු. සැබැවින්ම කලහකරුවන් ඔවුන්මය. එනමුත් ඔවුහු (මේ බව) නොහඟති."/>
        <aya index="13" text="තවද &quot;මිනිසුන් විශ්වාස කළාක් මෙන් නුඹලා ද විශ්වාස කරවු&quot; යැයි ඔවුනට පවසනු ලැබූ විට &quot;(මෙම) අඥානයින් විශ්වාස කළාක් මෙන් අපි විශ්වාස කරන්නෙමු දැ?&quot;යි ඔවුහු පවසති. දැන ගනු. සැබැවින්ම අඥානයින් ඔවුන්මය. එනමුත් ඔවුහු (ඒ බව) අවබෝධ කර නොගනිති."/>
        <aya index="14" text="ඔවුහු විශ්වාස කළවුන් හමු වූ විට &quot;අපි ද විශ්වාස කළෙමු&quot; යැයි පවසති. ඔවුහු තම 'ෂෙයිතාන්වරුන්' සමග තනිව රැස් වූ කල්හි &quot;සැබැවින්ම අපි නුඹලා සමගය. අපි (විශ්වාසිකයින්ව) සමච්චල් කරන්නන්මය&quot; යැයි පවසති."/>
        <aya index="15" text="(ඔවුන්ගේ සමච්චලයට විනිශ්චය දිනදී) අල්ලාහ් නිසි ප‍්‍රතිචාර සපයයි. තවද ඔවුන්ගේ සීමාව ඉක්මවීමෙහි ව්‍යාකූල වූ තත්ත්වයේ ඔවුන්ව අතහැර දමයි."/>
        <aya index="16" text="ඔවුහු යහමග වෙනුවට අයහමග මිල දී ගත්තෝ වෙති. එහෙයින් ඔවුන්ගේ ව්‍යාපාරය (ඔවුනට) ලාභදායී නොවීය. තවද ඔවුහු යහමග ලැබූවන් ද නොවෙති."/>
        <aya index="17" text="ඔවුන්ගේ උපමාව ගින්නක් මෙළවූවෙකුගේ උපමාව වැනිය. එය ඔහු වටා ඇති දෑ ආලෝකමත් කළ කල්හි අල්ලාහ් ඔවුන්ගේ (එම) ආලෝකය (නිවා) ඉවත් කර ඔවුන්ව අන්ධකාරයන්හි අත හැර දැමුවේය. (එබැවින් කිසිවක්) ඔවුහු නොදකිති."/>
        <aya index="18" text="(ඔවුහු සත්‍යය විෂයෙහි) බිහිරන්ය, ගොළුවන්ය, අන්ධයින්ය. ඔවුහු (යහමග දෙසට) ආපසු නොහැරෙති."/>
        <aya index="19" text="නැතහොත් (ඔවුන්ගේ උපමාව) ගනාඳුරු, හෙණ සහ විදුලි කෙටීම් සහිත අහසින් (පහළ වන්නා) වූ වර්ෂාව(ට හසු වූවන්) වැනිය. ඔවුහු හෙණ හඬ හේතුවෙන් මර බියෙන් තම ඇඟිලි තම කන් තුළ තෙරපා ගනිති. අල්ලාහ් ප‍්‍රතික්ෂේපකයින්ව සර්ව ප‍්‍රකාරයෙන් දැන සිටින්නෙකි."/>
        <aya index="20" text="විදුලි කෙටීම ඔවුන්ගේ දෘෂ්ටීන් ඩැහැ ගැනීමට තරම්ය. එය ඔවුනට ආලෝකය විහිදුවන සෑම විටම ඔවුහු එ(ම ආලෝකයෙ)හි ඇවිදිති. තවද එය ඔවුන් කෙරෙහි අඳුර ඇති කළ විට ඔවුහු (නිසලව) නැවතී සිටිති. තවද අල්ලාහ් අභිමත කළේ නම් ඔවුන්ගේ ශ‍්‍රවණ ද ඔවුන්ගේ දෘෂ්ටීන් ද ඉවත් කරන්නට තිබුණි. සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="21" text="ජනයිනි, නුඹලාව හා නුඹලාට පෙර සිටියවුන්ව මැවූ නුඹලාගේ පරමාධිපතිව (පමණක්) නැමදුම් කරවු. (එමගින්) නුඹලා බිය භක්තිකයින් බවට පත් විය හැකිය."/>
        <aya index="22" text="(ඔහු) කවරෙකුදයත් නුඹලාට මිහිතලය ඇතිරිල්ලක් වශයෙන් හා අහස උඩු වියනක් වශයෙන් නිර්මාණය කොට අහසින් (වැසි) ජලය පහළ කර එමගින් ඵලදාවන් තුළින් නුඹලා සඳහා වූ පෝෂණය හට ගැන්වුයේය. එහෙයින් නුඹලා (මේ සියල්ල) දැනුවත්ව අල්ලාහ්ට සමගාමීන් පත් නොකරවු."/>
        <aya index="23" text="(ප‍්‍රතික්ෂේපකයිනි,) අපගේ ගැත්තා('මුහම්මද්') වෙත අප පහළ කළ දෑ(අල් කුර්ආනය) පිළිබඳව ('ඔහු එය තමා විසින් ගෙතුවේ යැයි') නුඹලා සැකයෙහි පසුවන්නෙහු නම් (එහි ඇති) මෙවැනිම සූරාවක්(පරිච්‍ඡේදයක්) නුඹලා (ගොතා) ගෙන එවු. තවද අල්ලාහ් හැර (නුඹලා නැමදුම් කරන) නුඹලාගේ සහයකයින්ව (මේ සඳහා) කැඳවා ගනිවු. (&quot;මුහම්මද් එය තමා විසින් ගෙතුවේය&quot; යන නුඹලාගේ ප‍්‍රකාශයෙහි) නුඹලා සත්‍යවාදීහුව සිටින්නෙහු නම් (මෙය ඉටු කර පෙන්වවු.)"/>
        <aya index="24" text="එනමුත් නුඹලා (එසේ) නොකළේ නම් - සැබැවින්ම නුඹලාට කිසිසේත් (එසේ) කළ නොහැක්කේමය. - (නිරා) ගින්නෙන් (බිය වී නුඹලාව) ආරක්ෂා කර ගනිවු. එ(ම ගින්නෙ)හි ඉන්ධන මිනිසුන් හා ගල් වේ. එය ප‍්‍රතික්ෂේපකයින් සඳහා පිළියෙල කරනු ලැබී ඇත."/>
        <aya index="25" text="(නබිවරය,) විශ්වාස කොට දැහැමි ක‍්‍රියා කළවුනට &quot;ඔවුන් සඳහා (ස්වර්ග) උයන් ඇත. ඊට යටින් ගංගාවෝ ගලා බසිති.&quot; යැයි ශුභාරංචි පවසවු. ඒවායින්, (එනම් එහි) පලතුරෙන් ආහාරයක් ඔවුනට පිරිනමනු ලැබූ සෑම විටකම (එම පලතුරු පෙනුමට එක හා සමානව තිබීම දැක) &quot;මෙයමය අපට (මීට) පෙර දෙනු ලැබුවේ යැ&quot;යි ඔවුහු ප‍්‍රකාශ කරති. තවද එය (පෙනීමට) එකිනෙකට සමාන වූවක් ලෙස ඔවුනට දෙනු ලැබීය. තවද එහි ඔවුනට පාරිශුද්ධ කරන ලද කලත‍්‍රයින් ද වෙති. තවද ඔවුහු එහි සදාතනිකයෝ වෙති."/>
        <aya index="26" text="කෝඳුරුවෙකුගේ තරම් වූ ද (අල්පකමෙන්) එයට වඩා වැඩි වූ දෑ ද උපමාවක් ලෙස ගෙන හැර පෑමට සැබැවින්ම අල්ලාහ් ලැජ්ජා නොවන්නේය.  එබැවින් විශ්වාස කළවුන් නම් 'මෙ(ම උදාහරණ)ය තම පරමාධිපතිගෙන් වූ සත්‍යයකි' යැයි දනිති. (මේ අතර) ප‍්‍රතික්ෂේප කළවුන් නම් &quot;උපමාවක් ලෙස මෙමගින් අල්ලාහ් අදහස් කරන්නේ කුමක් දැ?&quot;යි පවසති. මෙ(ම උදාහරණය )මගින් ඔහු(අල්ලාහ්) බොහෝ දෙනා නොමග යන්නට ඉඩ හරින්නේය. තවද මෙමගින් ඔහු බොහෝ දෙනාව යහමගට යොමු කරන්නේය. (නමුත්) මෙමගින් පාපතරයින් හැර අන් කිසිවෙකුට නොමග යන්නට ඔහු(අල්ලාහ්) ඉඩ නොහරින්නේය."/>
        <aya index="27" text="(ඔවුහු) කවරහුද යත් අල්ලාහ්ගේ ගිවිසුම තහවුරු කළායින් පසුව එය කඩ කරන්නන්ය. තවද (ඥාතී) සම්බන්ධකම් ඇති කරනු ලැබිය යුතුයි යැයි අල්ලාහ් විධානය කළ දෑ කපා හැර දමන්නන් ද මිහිතලයෙහි කලහකාරකම් කරන්නන් ද වෙති. ඔවුන්මය අලාභවන්තයින් වන්නෝ."/>
        <aya index="28" text="(ප‍්‍රතික්ෂේකපකයිනි,) නුඹලා අජීවීව සිටියෙහුය. පසුව අල්ලාහ් නුඹලාට ජීවය ලබා දී තිබිය දී නුඹලා කෙසේ නම් ඔහුව ප‍්‍රතික්ෂේප කරන්නෙහු ද? පසුව ඔහු නුඹලාව මරණයට පත් කර පසුව (මතු ලොවෙහි යළි) නුඹලාට ජීවය ලබා දෙන්නේය. අනතුරුව නුඹලා ඔහු වෙතම යළි පමුණුවනු ලබන්නෙහුය."/>
        <aya index="29" text="නුඹලා වෙනුවෙන් මිහිතලය මත ඇති සියලු දෑ මැව්වේ ඔහුමය. ඉන් පසුව අහස දෙසට යොමු වී ඒවා අහස් සතක් ලෙස නිර්මාණය කළේය. ඔහු සියලු දෑ පිළිබඳව සර්වඥය."/>
        <aya index="30" text="(නබිවරය, සිහිපත් කරවු) නුඹගේ පරමාධිපති 'මලක්වරුන්' අමතා &quot;සැබැවින්ම මම මිහිතලයෙහි නියෝජිතයෙකු(පවරන ලද බලතල ක‍්‍රියාකරවන මිනිසෙකු) උත්පාදනය කරන්නෙමි&quot; යැයි පැවසුවේය. (එවිට) &quot;අප ඔබගේ ප‍්‍රශංසාව තුළින්ම (ඔබව) පිවිතුරු කරමින් ද ඔබ වෙනුවෙන් (ඔබගේ නාමය) උත්කෘෂ්ට කරමින් ද සිටින අතර එ(ම මිහිතලයෙ)හි කලහකම් කරන හා රුධිරය වගුරු වන අයෙකු එහි උත්පාදනය කරන්නට යන්නේ දැ?&quot;යි ඔවුහු ප‍්‍රකාශ කළහ. (එවිට) &quot;නුඹලා නොදන්නා දෑ සැබැවින්ම මම දනිමි&quot; යැයි ඔහු(අල්ලාහ්) පැවසුවේය."/>
        <aya index="31" text="ඔහු (අල්ලාහ්) 'ආදම්ට' නාමයන් සියල්ලක්ම උගන්වා පසුව 'මලක්වරුන්' ඉදිරියේ ඒවා ගෙන හැර දක්වා &quot;(නුඹලාගේ මතයෙහි) නුඹලා සත්‍යයවාදීහු නම් ඒවාහි නාමයන් මා වෙත දන්වවු&quot; යැයි ප‍්‍රකාශ කළේය."/>
        <aya index="32" text="&quot;ඔබ අති පිවිතුරුය. ඔබ අපට ඉගැන් වූ දෑට වඩා දැනුමක් අපහට නොමැත්තේය. සැබැවින්ම ඔබමය සර්වඥ හා සර්ව ප‍්‍රඥාවන්ත&quot; යනුවෙන් ඔවුහු('මලක්වරුන්') පැවසූහ."/>
        <aya index="33" text="&quot;අහෝ 'ආදම්!' මේවායෙහි නාමයන් ඔවුනට දන්වවු&quot; යැයි ඔහු(අල්ලාහ්) ප‍්‍රකාශ කළේය. (එවිට) ඔහු(ආදම්) ඒවායෙහි නාමයන් ඔවුනට දැන් වූ කල්හි &quot;'සැබැවින්ම මම අහස්හි හා මිහිතලයෙහි ගුප්ත දෑ දනිමි. තවද නුඹලා හෙළිදරව් කරන්නා වූ හා නුඹලා සඟවන්නා වූ දෑ ද දනිමි' යැයි මා නුඹලාට පැවසුවේ නැති දැ?&quot;යි ඔහු(අල්ලාහ්) පැවසුවේය."/>
        <aya index="34" text="&quot;'ආදම්' ඉදිරියේ 'සුජූද්' කරවු&quot; යැයි අප 'මලක්වරුන්ට' පැවසූ කල්හි 'ඉබ්ලීස්' හැර ඔවුහු (සියල්ලෝම) සුජූද් කළහ. ඔහු(ඉබ්ලීස්) පිටුපෑවේය. තවද උඩඟු වූයේය. තවද ඔහු (එමගින්) ප‍්‍රතික්ෂේපකයින්ගෙන් කෙනෙකු විය."/>
        <aya index="35" text="&quot;අහෝ ආදම්! නුඹ හා නුඹගේ බිරිය ස්වර්ගයෙහි වාසය කරවු. නුඹලා දෙදෙනා කැමැති පරිදි කැමති තැනක (කැමති දැය) එයින් අනුභව කරවු. තවද නුඹලා දෙදෙනා මෙම ගස අසලට නොයවු. එසේ වුවහොත් නුඹලා දෙදෙනා අපරාධකරුවන් අතුරින් වන්නෝ යැ&quot;යි අපි ප‍්‍රකාශ කළෙමු."/>
        <aya index="36" text="එකල්හි 'ෂෙයිතාන්' ඔවුන් දෙදෙනාව එයින් ලිස්සා (නොමග) යෑමට සලස්වා ඔවුන් දෙදෙනා සිටි දැයින්(භාග්‍යයන් වෙතින්) පිටමං (කරන්නට කටයුතු) කළේය. 'නුඹලා (ස්වර්ගයෙන් මිහිතලයට) බසිවු. නුඹලාගෙන් සමහරුන් අන් සමහරුන්ට සතුරුය. නුඹලාට මිහිතලයෙහි වාසස්ථානයක් හා වින්දනයක් (යම්) කලකට ඇතැ&quot;යි අපි ප‍්‍රකාශ කළෙමු."/>
        <aya index="37" text="'ආදම්' තම පරමාධිපතිගෙන් (එක්තරා) වචන කිහිපයක් (ඇයැදීම සඳහා) උගත්තේය. පසුව (අල්ලාහ්) ඔහුගේ පශ්චාත්තාපය පිළිගත්තේය. සැබැවින්ම පශ්චාත්තාපය පිළිගන්නා පරම කරුණාභරිත ඔහුමය."/>
        <aya index="38" text="&quot;නුඹලා සැවොම මෙතැනින් (මිහිතලයට) බසිවු. මගෙන් නුඹලාට මග පෙන්වීමක් ආ කල්හි කවුරුන් මගේ මග පෙන්වීම අනුගමනය කරන්නේ ද ඔවුනට බියක් නැත. තවද ඔවුහු දුක් නොවෙති යැ&quot;යි අපි ප‍්‍රකාශ කළෙමු."/>
        <aya index="39" text="තවද අපගේ සංඥාවන් ප‍්‍රතික්ෂේප කර අසත්‍යය කරන්නන් (නිරා) ගින්නෙහි සගයෝ වෙති. එහි ඔවුහු සදාතනිකයෝ වෙති."/>
        <aya index="40" text="'ඉස්රාඊල්ගේ' දරුවනි, මා නුඹලාට ප‍්‍රදානය කළ මාගේ ආශිර්වාදයන් නුඹලා සිහිපත් කරවු. තවද (මා නුඹලා සමග ඇති කර ගත්) මාගේ ගිවිසුම නුඹලා ඉටු කරවු. (නුඹලා සමග ඇති කර ගත්) නුඹලාගේ ගිවිසුම මම ඉටු කරන්නෙමි. තවද නුඹලා මාහට පමණක් බිය වවු."/>
        <aya index="41" text="නුඹලා සමග ඇති දැය('තව්රාතය') සත්‍යය කරන්නක් ලෙස මා පහළ කළා වූ දැය(අල් කුර්ආනය) නුඹලා විශ්වාස කරවු. තවද නුඹලා එය ප‍්‍රතික්ෂේප කරන අයගෙන් පළමුවැන්නා නොවවු. (තව්රාතයෙහි 'මුහම්මද්' පිළිබඳව ඇති) මගේ වදන් වෙනුවට අල්ප වටිනාකමක් නොගනිවු. තවද මාහට පමණක් නුඹලා බිය භක්තිමත් වවු."/>
        <aya index="42" text="නුඹලා දැනුවත්ව සිටියදී අසත්‍යය සමග සත්‍යය නොපටලවවු. තවද නුඹලා සත්‍යය නොසඟවවු."/>
        <aya index="43" text="තවද නුඹලා 'සලාතය' ස්ථීරවම ඉටු කරවු. 'zසකාතය' පිරිනමවු. 'රුකූඋ' කරන්නන් සමග රුකූඋ කරවු."/>
        <aya index="44" text="නුඹලා ධර්ම පුස්තකය('තව්රාතය') කියවමින් සිටියදී, තමන් ගැන අමතක කරමින් (එහි සඳහන්) යහ ක‍්‍රියාවන් පිළිබඳව මිනිසුනට අණ කරන්නෙහු ද? (මේ බව) නුඹලා අවබෝධ කර නොගන්නෙහු ද?"/>
        <aya index="45" text="ඉවසීමෙන් ද සලාතයෙ(හි යෙදෙමි)න් ද නුඹලා (අල්ලාහ්ගෙන්) පිහිට පතවු. සැබැවින්ම එය සිත (අල්ලාහ්ගේ) බියෙන් නැඹුරු වූ අයට විනා අන් අයට බැරෑරුම් දෙයකි."/>
        <aya index="46" text="ඔවුහු කවරහුද යත් සැබැවින්ම තම පරමාධිපති හමුවන්නන් යැයි ද ඔහු වෙතම ආපසු පැමිණෙන්නන් යැයි ද (ස්ථිරවම) දැන සිටින්නෝ වෙති."/>
        <aya index="47" text="'ඉස්රාඊල්ගේ' දරුවනි, මා නුඹලාට ප‍්‍රදානය කළ මාගේ ආශිර්වාදයන් ද ලෝකවාසීන්ට වඩා මා නුඹලාව ශ්‍රේෂ්ඨමත් කර තිබීම ද සිහිපත් කරවු."/>
        <aya index="48" text="(කිසිදු) ආත්මාවක් (අන්) ආත්මාවකට කිසිවකින් හෝ වග නොකියන්නා වූ ද (කිසිදු) රෙකමදාරුවක් තමාගෙන් භාර ගනු නොලබන්නා වූ ද තමාගෙන් වන්දියක් ගනු නොලබන්නා වූ ද ඔවුනට පිහිටක් දෙනු නොලබන්නා වූ ද (විනිශ්චය) දිනයට නුඹලා බිය වවු."/>
        <aya index="49" text="නුඹලාට දරුණු වදහිංසා පමුණුවමින් නුඹලාගේ පුතුන් මරා දමමින් හා නුඹලාගේ ස්ත‍්‍රීන්ව (වහල් භාවයෙන්) ජීවත් වන්නට ඉඩ හරිමින් සිටියදී 'ෆිර්අවුන්ගේ' ජනයාගෙන් අප නුඹලාව මුදවා ගත් අවස්ථාව (නුඹලා සිහිපත් කරවු). මේවායෙහි නුඹලාගේ පරමාධිපතිගෙන් මහත් වූ පිරික්සුමක් (නුඹලාට) විය."/>
        <aya index="50" text="අපි නුඹලා වෙනුවෙන් මුහුද බෙදා වෙන් කළ (අවස්ථාව) හා නුඹලා දකිමින් සිටිය දී නුඹලාව මුදවාගෙන 'ෆිර්අවුන්ගේ' පිරිස ගිල්වා දැමූ අවස්ථාව (සිහිපත් කරවු)."/>
        <aya index="51" text="අප 'මූසාට' රාත‍්‍රී හතළිහක් නියම කර අනතුරුව ඔහු( පිටව ගියා)ට පසුව නුඹලා අපරාධකරුවන් ලෙස වසු පැටවෙකුව (ඇදහීමට) ගත් අවස්ථාව (සිහිපත් කරවු)."/>
        <aya index="52" text="ඉන් පසුව (ද) නුඹලා කෘතවේදී වීම පිණිස අපි නුඹලාට ක්ෂමාව දුනිමු."/>
        <aya index="53" text="තවද නුඹලා යහමග ලබනු පිණිස අප සත්‍යය හා අසත්‍ය වෙන්කර පෙන්වන්නා වූ ධර්ම පුස්තකය(තව්රාතය) මූසාට ලබා දුන් අවස්ථාව (නුඹලා සිහිපත් කරවු)."/>
        <aya index="54" text="&quot;මාගේ ජනයිනි, සැබැවින්ම නුඹලා වසු පැටියා (ඇදහීමට) ගැනීමෙන් නුඹලා නුඹලාටම අපරාධ කර ගත්තාහුය. එහෙයින් නුඹලාගේ මැවුම්කරු වෙත පශ්චාත්තාප වී යොමු වවු. (වසු පැටියා නොඇදහූ) නුඹලා නුඹලා(ගෙන් වසු පැටියා ඇදහූ අය)ව මරවු. එය නුඹලාගේ මැවුම්කරු අබියස නුඹලාට යහපතක් යැ&quot;යි මූසා තම ජනයාට පැවසූ අවස්ථාව (සිහිපත් කරවු). තවද ඔහු(අල්ලාහ්) නුඹලාගේ පශ්චාත්තාපය පිළිගත්තේය. සැබැවින්ම පශ්චාත්තාපය පිළිගන්නා පරම කරුණාභරිත ඔහුමය."/>
        <aya index="55" text="&quot;අහෝ 'මූසා', අපි අල්ලාහ්ව විවෘතව දකින තුරු සැබැවින්ම අපි නුඹව විශ්වාස නොකරන්නෙමු යැ&quot;යි නුඹලා පැවසූ අවස්ථාව (සිහිපත් කරවු). තවද නුඹලා බලා සිටියදීම අකුණු සැර නුඹලාව හසු කර ගත්තේය."/>
        <aya index="56" text="අනතුරුව නුඹලා කෘතවේදී වීම පිණිස නුඹලාගේ මරණින් පසුව යළිත් නුඹලාව නැගිටුවෙමු."/>
        <aya index="57" text="අපි නුඹලාට වලාකුළු මගින් සෙවණ දුනිමු. තවද නුඹලාට මන්නු හා සල්වා පහළ කළෙමු. නුඹලාට අප දුන් දැයින් යහ දේ අනුභව කරවු. (ඔවුන්ගේ අකෘතඥතාවන් තුළින්) ඔවුහු අපට අපරාධ නොකළාහුය. නමුත් ඔවුහු තමන්ටම අපරාධ කර ගන්නන් වූහ."/>
        <aya index="58" text="&quot;මෙම ගමට නුඹලා ඇතුළු වවු. තවද නුඹලා එයින් කැමැති පරිදි කැමති තැනක (කැමති දැය) අනුභව කරවු. නුඹලා සුජූද්  කරන්නන් ලෙස (එහි) දොරටුවෙන් ඇතුළු වවු. තවද නුඹලා 'හිත්තා(අපගේ පාපයන් වලට සමාව දෙනු මැනව!)' යැයි පවසවු. (එවිට) අපි නුඹලාට නුඹලාගේ වැරදි ක්ෂමා කරන්නෙමු. සැදැහැමියන්ට (යහ විපාක) මතුවට වැඩි කරන්නෙමු යැ&quot;යි අප පැවසූ අවස්ථාව (සිහිපත් කරවු)."/>
        <aya index="59" text="අපරාධ කළවුන් (තමන්ට පවසනු ලැබූ වචනය) තමන්ට පවසනු ලැබූවක් නොවන වචනයක් ලෙස වෙනස් කළෝය.  එබැවින් අපරාධ කළවුන් කෙරෙහි ඔවුන් පාප ක‍්‍රියා කරමින් සිටි හෙයින් අහසින් ව්‍යසනයක්  පහළ කළෙමු."/>
        <aya index="60" text="(නබිවරය,) 'මූසා' ඔහුගේ ජනයා සඳහා (අපගෙන්) පැන් ඇයැදූ අවස්ථාව, (සිහිපත් කරවු.) &quot;ඔබගේ සැරයැටියෙන් ගලට ගසවු යැ&quot;යි අපි පැවසුවෙමු. එවිට උල්පත් දොළොසක් එයින් පිපිරී මතු විය. සෑම ගෝත‍්‍රයක්ම තම තමන්ගේ පැන් බොන ස්ථානය නිශ්චිතව හඳුනා ගත්හ.  &quot;අල්ලාහ්ගේ සම්පත් වලින් අනුභව කරවු. තවද පානය කරවු. මිහිතලයෙහි කලහකාරකම් පතුරුවමින් සීමාව ඉක්මවා නොයවු.&quot; (යැයි ද පැවසුවෙමු.)"/>
        <aya index="61" text="&quot;අහෝ මූසා! එකම භොජුනකට (සීමා වී) ඉවසීමෙන් සිටීමට අපට නොහැක්කේමය. එහෙයින් මිහිතලය හටගන්වන එහි පලා (වර්ග) ද කැකිරි ද සුදු ලූනු ද පරිප්පු (වර්ග) ද ලූනු ද ඔහු(අල්ලාහ්) අපට බිහි කර දෙන්නැ'යි නුඹගේ පරමාධිපතිගෙන් අප වෙනුවෙන් ඇයැදින්නැ'යි ඔවුන් පැවසූ අවස්ථාව (සිහිපත් කරවු). &quot;කුමන දෑ විශිෂ්ට වන්නේ ද ඒ වෙනුවට කුමන දෑ පහත් වන්නේ ද එය නුඹලා හුවමාරු කර දෙන ලෙස ඇයැදින්නෙහු ද? (එසේ නම්) නුඹලා (කුමන හෝ) නගරයකට (ගොඩ) බසිවු. නුඹලා ඉල්ලූ දෑ (එහි) නුඹලාට ඇත්තේ යැ&quot;යි ඔහු(මූසා) කීවේය. එවිට ඔවුන්ව නින්දාව හා අසරණභාවය වෙළා ගනු ලැබීය. තවද අල්ලාහ්ගෙන් වූ උදහස සමග ඔවුහු හැරී ගියෝය. එය ඔවුන් අල්ලාහ්ගේ සංඥාවන් ප‍්‍රතික්ෂේප කරමින් හා 'නබිවරුන්ව' අයුක්ති සහගතව ඝාතනය කරමින් සිටි හෙයින්ය. එය ඔවුහු (අල්ලාහ්ගේ අණට) පිටුපා, (සියලු) සීමාවන් ඉක්මවමින් සිටි හෙයින් ද විය."/>
        <aya index="62" text="සැබැවින්ම (සියලු නබිවරුන්ව) විශ්වාස කළවුන් ද යුදෙව් වූවන් ද කිතුනුවන් ද සාබිඊන්වරුන් ද (ඔවුන් අතුරින් පසුව,) කවරෙකු අල්ලාහ් හා පරමාන්ත දිනය විශ්වාස කර යහපත් ක‍්‍රියාවන් කළේ ද ඔවුනට තම පරමාධිපති අබියස ඔවුන්ගේ යහ වේතන ඇත්තේය. තවද (මතු ලොවෙහි) ඔවුනට (කිසිදු) බියක් නොමැත. තවද ඔවුහු දුකට පත්වන්නේ ද නැත."/>
        <aya index="63" text="'(තව්රාතයෙහි' ඇති දෑ ක‍්‍රියා කරන මෙන්) අප නුඹලාගෙන් ප‍්‍රතිඥාව ගෙන නුඹලාට ඉහළින් තූර්(කන්ද) ඔසවා තබා &quot;අප නුඹලාට පිරිනැමූ දෑ('තව්රාතය') නුඹලා තදින් හසු කර ගනිවු. එහි ඇති දෑ නුඹලා සිහිපත් කර ගනිවු. (එමගින්) නුඹලා බිය භක්තිකයින් විය හැක්කේය.&quot; යැයි කී අවස්ථාව (සිහිපත් කරවු)."/>
        <aya index="64" text="තවද නුඹලා එයට(ප‍්‍රතිඥාවට) පසුව පිටුපෑවෙහුය. නුඹලා කෙරෙහි අල්ලාහ්ගේ භාග්‍යය හා ඔහුගේ කරුණාව නොවූයේ නම් නුඹලා අලාභවන්තයින් අතුරින් වන්නෙහුය."/>
        <aya index="65" text="නුඹලා අතුරින් සබ්ත්(සෙනසුරාදා) දිනයෙහි සීමාව ඉක්මවා ගියවුන් පිළිබදව සැබැවින්ම නුඹලා දන්නෙහුය. තවද &quot;අවමානයට පත් වූ රිළවුන් බකවට නුඹලා පත් වනු&quot;යි අපි ඔවුනට ප‍්‍රකාශ කළෙමු."/>
        <aya index="66" text="එය, ඔවුන් අතර සිටියවුන්ට හා ඔවුන්ට පසුව පැවතෙන්නන්ට (අවවාදාත්මක) පාඩමක් වශයෙන් ද බිය භක්තිකයිනට උපදේශයක් වශයෙන් ද අපි පත් කළෙමු."/>
        <aya index="67" text="&quot;'එළදෙනක් කපා හරින්නැ'යි සැබැවින්ම අල්ලාහ් නුඹලාට අණ කරන්නේය&quot; යැයි මූසා තම ජනයාට ප‍්‍රකාශ කළ අවස්ථාව (සිහිපත් කරවු). (එකල්හි) &quot;ඔබ අපව සරදමට ගන්නෙහි දැ?&quot;යි ඔවුහු ප‍්‍රකාශ කළහ. &quot;අඥානයින් අතුරින් කෙනෙකු වීමෙන් මා අල්ලාහ්ගෙන් ආරක්ෂාව පතමි&quot;යි ඔහු(මූසා) ප‍්‍රකාශ කළේය."/>
        <aya index="68" text="(පසුව ඔවුන් මූසා පවසන දැය සත්‍යය යැයි එකඟ වී) &quot;ඌ කවර ආකාරයේ එකෙකු ද? යන්න අපට පැහැදිලි කර දෙන ලෙස ඔබ ඔබේ පරමාධිපතිගෙන් අප වෙනුවෙන් ඇයැද සිටිනු&quot;යි ඔවුහු ප‍්‍රකාශ කළෝය. (එවිට) &quot;ඌ(එළදෙන වයසින්) මුහුකුරා නොගිය ළපටි ද නොවූ ඒ (දෙක) අතර මැදි වයසේ පසුවන එකෙකි යැ'යි සැබැවින්ම ඔහු(අල්ලාහ්) ප‍්‍රකාශ කරන්නේය. එබැවින් නුඹලා අණ කරනු ලබන දෑ ඉටු කරවු&quot; යැයි ඔහු(මූසා) ප‍්‍රකාශ කළේය."/>
        <aya index="69" text="&quot;එහි වර්ණය කුමක් ද? යන්න අපට පැහැදිලි කර දෙන ලෙස ඔබ ඔබේ පරමාධිපතිගෙන් අප වෙනුවෙන් ඇයැද සිටිනු&quot;යි ඔවුහු ප‍්‍රකාශ කළෝය. &quot;ඌ දකින්නන් ප්‍රිය කරවන, කහ පැහැයෙන් යුක්ත, වර්ණය අනගි වූ එළදෙනකි' යැයි සැබැවින්ම ඔහු(අල්ලාහ්) ප‍්‍රකාශ කරන්නේ යැ&quot;යි ඔහු(මූසා) ප‍්‍රකාශ කළේය."/>
        <aya index="70" text="&quot;ඌ කවර ආකාරයේ එකෙකු ද? යන්න අපට පැහැදිලි කර දෙන ලෙස ඔබ ඔබේ පරමාධිපතිගෙන් අප වෙනුවෙන් ඇයැද සිටිනු. සැබැවින්ම (එම වර්ගයේ) එළදෙනුන් අපට ගැටලු සහගතය. (එය අපට කියා දෙතොත්) අල්ලාහ් අභිමත වී නම්, සැබැවින්ම අපි (එවන් එළදෙනකු සොයා ගැනීමට) මගක් ලබන්නන් වන්නෙමු&quot;යි ඔවුහු ප‍්‍රකාශ කළෝය."/>
        <aya index="71" text="&quot;සැබැවින්ම ඌ පොළොව සී සෑමට ද ගොවි බිමට ජලය සැපයීමට ද හීලෑ නොවූ එහි වර්ණ මිශ‍්‍රතාවකින් තොරවූ ද පිරිපුන් එළදෙනක් (විය යුතු)' යැයි ඔහු(අල්ලාහ්) ප‍්‍රකාශ කරන්නේය' යැයි ඔහු(මූසා) ප‍්‍රකාශ කළේය. (එවිට) &quot;ඔබ නිවැරදි විස්තරය ගෙන ආවේ දැන් ය.&quot; යැයි ඔවුහු ප‍්‍රකාශ කළෝය. පසුව ඔවුන් (එසේ) කිරිමට නොපෙලඹී සිටිය ද (එවන් එළදෙනෙකු සොයා මිලදී ගෙන,) ඔවුහු ඌ කපා දැමුවෝය."/>
        <aya index="72" text="නුඹලා කෙනෙකුව ඝාතනය කොට එහි (වරද) නුඹලා එකිනෙකා මත පටවන්නට තර්ක කරමින් සිටි අවස්ථාව, (සිහිපත් කරවු.) නුඹලා (ඝාතනය සම්බන්ධව) සඟවමින් සිටි දෑ අල්ලාහ් හෙළිදරවු කරන්නෙකි."/>
        <aya index="73" text="&quot;එහි(කපා හරින ලද එළදෙනගේ) කොටසකින් එයට(මළ සිරුරට) ගසවු&quot; යැයි අපි පැවසුවෙමු. එලෙසය අල්ලාහ් මරණයට පත් වූවන්ට ජීවය ලබා දෙන්නේ. තවද නුඹලා අවබෝධ කර ගනු පිණිස නුඹලාට ඔහුගේ සංඥාවන් ගෙන හැර පාන්නේය."/>
        <aya index="74" text="තවද නුඹලාගේ හදවත් මෙයට(සිදුවීමට) පසුව ද දැඩි විය. ඒවා(ඇතැමුන්ගේ හදවත්) ගල් මෙන් ද එසේ නැතහොත් දැඩි භාවයෙන් (ඊටත් වඩා) උග‍්‍ර ද විය. (මන්දයත්) සැබැවින්ම සමහරක් ගල් අතුරින් ගංගාවන් පිට වී ගලා බසින්නා වූ ඒවා ද ඇත. ඉන් තවත් සමහරක් (ගල්) පිපිරී එයින් ජල ධාරාවන් පිටවන්නා වූ ඒවා ද ඇත. ඉන් තවත් සමහරක් (ගල්) අල්ලාහ්ට බියෙන් පහළට ඇද වැටෙන්නා වූ ඒවා ද ඇත. නුඹලා කරන දෑ පිළිබඳව අල්ලාහ් අනවධානියෙකු නොවේ."/>
        <aya index="75" text="'(විශ්වාසිකයිනි, යුදෙව්වන් වන) ඔවුනතුරින් පිරිසක් අල්ලාහ්ගේ වදන් වලට සවන් දී අනතුරුව එය (නිසියාකාරව) අවබෝධ කර ගත් පසු, දැනුවත්වම එය විකෘති කරමින් සිටිය දී, ඔවුන් නුඹලා වෙනුවෙන් විශ්වාස කරනු ඇතැ'යි නුඹලා ආශා කරන්නෙහු ද?"/>
        <aya index="76" text="(යුදෙව් ආත්ම වංචනිකයින් වන) ඔවුහු විශ්වාස කළවුන් හමු වූ විට, ('මුහම්මද්' පිළිබඳව 'තව්රාතයෙහි' සඳහන් දෑ) 'අපි ද විශ්වාස කළෙමු'යි ඔවුහු ප‍්‍රකාශ කරති. (නමුත්) ඔවුන්ගෙන් ඇතැමුන් (ඔවුන්ගේ ප‍්‍රධානීන් වන තවත්) ඇතැමුන් හා තනිව රැස් වූ කල්හි, &quot;(විශ්වාසිකයින් වන) ඔවුන් නුඹලාගේ පරමාධිපති ඉදිරියේ නුඹලාට එරෙහිව වාද කිරීම පිණිස, අල්ලාහ් නුඹලාට (තව්රාතයෙහි මුහම්මද් පිළිබඳව) අනාවරණය කළ දෑ නුඹලා ඔවුනට දන්වන්නෙහු ද? නුඹලා (මේ පිළිබඳව) අවබෝධ කර නොගන්නෙහු ද?' යැයි ඔවුහු(ප‍්‍රධානීන්) පවසති."/>
        <aya index="77" text="ඔවුන් සඟවන දෑ ද ඔවුන් හෙළිදරවු කරන දෑ ද සැබැවින්ම අල්ලාහ් දනී යැයි ඔවුහු නොදන්නෝ ද?"/>
        <aya index="78" text="ඔවුන්(යුදෙව්වන්) අතුරින් අකුරු නොදන්නවුන් සිටිති. මිථ්‍යා විශ්වාසයන් හැර ඔවුනට ධර්ම පුස්තකය පිළිබඳ දැනුමක් නොමැත. තවද ඔවුන් අනුමාන කරන්නෝ මිස නැත."/>
        <aya index="79" text="තමන්ගේ අත්වලින් ධර්ම පුස්තකය ලියා ඉන් පසු සුළු මිලක් ලබා ගැනීම පිණිස &quot;මෙය අල්ලාහ්ගෙන් යැ&quot;යි පවසන්නන්ට දැඩි දඬුවමක් ඇත. එබැවින් ඔවුන්ගේ අත් වලින් ලියූ දෑ සඳහා ඔවුනට දැඩි දඬුවමක් ඇත. තවද ඔවුන් උපයන දෑ සඳහා ද ඔවුනට දැඩි දඬුවමක් ඇත."/>
        <aya index="80" text="&quot;නියමිත දින ගණනකට විනා (නිරයේ) ගින්න අපව ස්පර්ශ නොකරන්නේම යැ&quot;යි ඔවුහු ප‍්‍රකාශ කළෝය. &quot;අල්ලාහ්ගෙන් නුඹලා (මේ පිළිබඳව) ප‍්‍රතිඥාවක් ගෙන ඇත්තේ ද? එසේ නම්, අල්ලාහ් ඔහුගේ ප‍්‍රතිඥාව කඩ නොකරන්නේමය. නැතහොත් අල්ලාහ් පිළිබඳව නුඹලා නොදන්නා දෑ ප‍්‍රකාශ කරන්නේ දැ?&quot;යි (නබිවරය, ඔවුනට) පවසවු."/>
        <aya index="81" text="එසේ නොව කවරෙකු දුෂ්ටකම උපයා, තවද ඔහුගේ පාපය ඔහුව වටකර ගන්නේ ද ඔවුහු ගින්නේ සගයින්ය. ඔවුහු එහි සදාතනිකයෝ වෙති."/>
        <aya index="82" text="තවද විශ්වාස කොට යහකම් කළවුන් නම්, ඔවුන් ස්වර්ගයේ සගයින්ය. ඔවුහු එහි සදාතනිකයෝ වෙති."/>
        <aya index="83" text="අල්ලාහ් හැර වෙනත් කිසිවෙකු නොනමදිවු. දෙමාපියන්ට ද තවද ඥාතීන්ට ද අනාථයින්ට ද දුගියන්ට ද යහපත ඉටු කරවු. තවද නුඹලා මිනිසුනට යහ දේ පවසවු. තවද 'සලාතය' ස්ථිරවම ඉටු කරවු. 'zසකාතය' පිරිනමවු යැයි අප 'ඉස්රාඊල්ගේ' දරුවන්ගෙන් ප‍්‍රතිඥාව ගත් අවස්ථාව (සිහිපත් කරවු). පසුව නුඹලාගෙන් ස්වල්ප දෙනෙකු හැර (අන් සියල්ලන් සත්‍යය) මගහරිමින් (ප‍්‍රතිඥාවට) පිටු පෑවෝය."/>
        <aya index="84" text="නුඹලා( එකිනෙකා)ගේ රුධිරය නුඹලා නොවගුරුවන ලෙසද, නුඹලාගේ නිවෙස් වලින් නුඹලා( එකිනෙකා)ව බැහැර නොකරන ලෙසද, අප නුඹලාගෙන් ප‍්‍රතිඥාව ගත් අවස්ථාව (සිහිපත් කරවු). පසුව නුඹලාම (එයට) සාක්ෂි දරමින් පිළිගත්තෙහුය."/>
        <aya index="85" text="පසුව නුඹලා( එකිනෙකා)වම නුඹලා මරා දමන්නෙහුය. තවද නුඹලාගෙන්ම පිරිසක්ව තම නිවෙස් වලින් නුඹලා බැහැර කරන්නෙහුය. නුඹලා පාපය හා සීමාව ඉක්මවා යෑම තුළින් ඔවුනට එරෙහිව (නුඹලාගෙන්) එකිනෙකාට උපකාර කර ගන්නෙහුය. තවද ඔවුන්ව (නිවෙස් වලින්) බැහැර කිරීම නුඹලාට තහනම් කර තිබිය දී ඔවුන් නුඹලා වෙත සිරකරුවන් ලෙස පැමිණි විට (නිදහස් කිරීම සදහා) වන්දි(යක්) ගෙවන්නෙහුය. (මෙසේ කටයුතු කරන) නුඹලා ධර්ම පුස්තකයේ ඇතැම් දෑ විශ්වාස කර, ඇතැම් දෑ ප‍්‍රතික්ෂේප කරන්නෙහු ද? නුඹලාගෙන් කවුරුන් එසේ කරන්නේ ද ඔවුනට මෙලොව ජීවිතයෙහි නින්දාවක් හැර අන් කිසි විපාකයක් නොමැත. තවද (මළවුන්) නැගිටුවනු ලබන දිනයේ දී ඔවුහු දැඩි දඬුවම් දෙසට යොමු කරනු ලබන්නෝය. තවද නුඹලා කරන දෑ පිළිබදව අල්ලාහ් අනවධානියෙකු නොවේ."/>
        <aya index="86" text="ඔවුහු මතුලොව වෙනුවට මෙලොව ජීවිතය මිල දී ගත්තෝ වෙති. එහෙයින් දඬුවම ඔවුනට සැහැල්ලු කරනු නොලැබේ. තවද ඔවුනට උදව් කරනු නොලැබේ."/>
        <aya index="87" text="(යුදෙව්වනි,) අපි සැබැවින්ම 'මූසාට' ධර්ම පුස්තකය පිරිනැමුවෙමු. ඔහුට පසුව 'රසූල්වරුන්' අනුපිළිවෙළින් යැව්වෙමු. 'මර්යම්ගේ' පුත් 'ඊසාට' පැහැදිලි ප‍්‍රාතිහාර්යයන් ලබා දී පිවිතුරු ආත්මය මගින් ඔහුට සහය දුන්නෙමු. (නමුත් නුඹලා දහමෙහි ස්ථීර නොවූයෙහුය. මන්දයත්) නුඹලාගේ ආත්ම ආශාවන්ට අනුකූල නොවූ යමක් නුඹලා වෙත 'රසූල්වරයකු' ගෙන ආ සෑම විටකම නුඹලා උඩඟු (නො)වූයේද? නුඹලා (රසූල්වරුන්ගෙන්) පිරිසක් අසත්‍යය කළෙහුය. තවත් පිරිසක්ව නුඹලා මරා දැමුවෙහුය."/>
        <aya index="88" text="'අපගේ හදවත් වැසී ඇතැ'යි (යුදෙව්) ඔවුහු (සමච්චලයෙන්) ප‍්‍රකාශ කළෝය. එසේ නොව ඔවුන්ගේ ප‍්‍රතික්ෂේපය හේතුවෙන් අල්ලාහ් ඔවුනට ශාප කළේය. තවද ඔවුන් විශ්වාස කරනුයේ අල්පයකි."/>
        <aya index="89" text="ඔවුන් සමග ඇති දෑ('තව්රාතය') සත්‍යය කරවන අල්ලාහ්ගෙන් වූ ධර්ම පුස්තකයක්(අල් කුර්ආනය) ඔවුන් වෙත පැමිණි කල්හි, (තවද) ඔවුන් දැන සිටි දෑ ඔවුන් වෙත පැමිණි කල්හි ඔවුන් එය ප‍්‍රතික්ෂේප කළෝය. (එහෙත්) එයට පෙර (එනම් මුහම්මද් නබිවරයා පැමිණීමට පෙර) ඔවුහු ප‍්‍රතික්ෂේප කළවුනට එරෙහිව (අල්ලාහ්ගෙන්) පිහිට පතමින් සිටියෝය. එහෙයින් අල්ලාහ්ගේ ශාපය ප‍්‍රතික්ෂේපකයින් කෙරෙහිමය."/>
        <aya index="90" text="අල්ලාහ් ඔහුගේ වරප‍්‍රසාදයෙන් (දේව පණිවිඩය) ඔහුගේ ගැත්තන් අතුරින් ඔහු අභිමත කළ අයෙකුට('මුහම්මද්ට') පහළ කර තිබීම පිළිබඳව (යුදෙව්වන් තුළ තිබූ) ඊර්ෂ්‍යාව හේතුවෙන් අල්ලාහ් පහළ කළ දෑ(අල් කුර්ආනය) ඔවුන් ප‍්‍රතික්ෂේප කිරීම තුළින් ඔවුන්වම ඔවුන් යම් (අල්ප) දැයකට විකිණීම නින්දා සහගතය. එහෙයින් ඔවුහු (අල්ලාහ්ගේ) උදහසින් උදහසට ලක් වූහ. තවද ප‍්‍රතික්ෂේප කළවුනට නින්දනීය දඬුවමක් ඇත."/>
        <aya index="91" text="'නුඹලා අල්ලාහ් පහළ කළ දෑ(අල් කුර්ආනය) විශ්වාස කරවු' යැයි ඔවුනට ප්‍රකාශ කරනු ලැබූ කල්හි 'අපි අප වෙත පහළ කරනු ලැබූ දෑ('තව්රාතය') විශ්වාස කරන්නෙමු' යැයි ඔවුහු ප‍්‍රකාශ කරති. එ(ම අල් කුර්ආන)ය ඔවුන් සතුව ඇති දෑ(තව්රාතය) සත්‍යය කරන සත්‍යයක්ව තිබිය දී එ(ම තව්රාත)යට පරිබාහිරව ඇති දෑ(අල් කුර්ආනය) ඔවුහු ප‍්‍රතික්ෂේප කරන්නෝය. 'නුඹලා (තව්රාතය පිළිබඳ) විශ්වාසිකයින් ලෙස සිටියෙහු නම් මීට පෙර සිටි, අල්ලාහ්ගේ නබිවරුන්ව මරා දැමුවේ කුමක් නිසා දැ?'යි (නබිවරය,) නුඹ විමසවු."/>
        <aya index="92" text="සැබැවින්ම මූසා නුඹලා වෙත පැහැදිලි සාක්ෂි රැගෙන ආවේය. අනතුරුව ඔහු( තූර් කන්ද වෙත නික්ම ගියා)ට පසුව නුඹලා අපරාධකාරයින් ලෙස වසු පැටවා (නැමදුම සඳහා) ගත්තෙහුය."/>
        <aya index="93" text="'අප නුඹලාට පිරිනැමූ දෑ(තව්රාතය) නුඹලා තදින් හසු කර ගනිවු. තවද ශ‍්‍රවණය කරවු.' යැයි නුඹලාට ඉහළින් තූර් (කන්ද) ඔසවා නුඹලාගෙන් අප ප‍්‍රතිඥාව ගත් අවස්ථාව (සිහිපත් කරවු). (එවිට) &quot;අපි (නුඹගේ ප‍්‍රකාශය) ශ‍්‍රවණය කළෙමු. තවද අපි (නුඹගේ අණ) පිටුපෑවෙමු&quot; යැයි ඔවුහු ප‍්‍රකාශ කළෝය. ඔවුන්ගේ ප‍්‍රතික්ෂේපය හේතු කොටගෙන වසු පැටවා (නැමදීම) පිළිබඳව (ආශාව) ඔවුන්ගේ හදවත් තුළට පොවනු ලැබූහ. 'නුඹලා (සැබෑ) විශ්වාසිකයින් නම්, නුඹලාගේ විශ්වාසය නුඹලාට කුමක් පිළිබඳව අණ කරන්නේ ද එය(වසු පැටවා නැමදීම) කෙතරම් නින්දා සහගත දැ'යි (නබිවරය,) පවසවු."/>
        <aya index="94" text="&quot;අල්ලාහ් අබියස මතුලොව වාසස්ථානය (අන්) මිනිසුන්ගෙන් තොර, නුඹලාට (පමණක්) විශේෂිත වූවා (යැයි නුඹලා අදිටන් කරන්නෙහු) නම්, (ඒ පිළිබඳව) නුඹලා සත්‍යවාදීහු වන්නේ නම් නුඹලා මරණය ප‍්‍රිය කරවු.&quot; යැයි (නබිවරය,) පවසවු."/>
        <aya index="95" text="ඔවුන්ගේ දෑත් පෙර කළකම් හේතුවෙන් ඔවුහු කිසිවිටෙක එය(මරණය) ප‍්‍රිය නොකරන්නෝමය. තවද අල්ලාහ් අපරාධකාරයින් පිළිබඳව සර්වඥය."/>
        <aya index="96" text="සැබැවින්ම (අන් සියලු) මිනිසුන්ට වඩා ද (අල්ලාහ්ට යමක්) ආදේශ කරන්නන්(ගේ ආශාව)ට වඩා ද (මෙලොව) ජීවිතයට දැඩිව ආශා කරන්නන් ලෙස නුඹ ඔවුන්ව දකින්නෙහිය. ඔවුන්ගෙන් කෙනෙකු '(තමන්ට) වසර දහසක ආයුෂ පිරිනමනු ලැබීම' ඇලුම් කරති. (එහෙත්, දීර්ඝ) ආයුෂ පිරිනමනු ලැබීම, දඬුවමෙන් ඔහුව දුරස් කරන්නක් නොවේ. තවද අල්ලාහ් ඔවුන් කරන දෑ පිළිබඳව සර්ව සුපරික්ෂාකාරීය."/>
        <aya index="97" text="(නබිවරය,) කවරෙකු 'ජිබ්රීල්ට' සතුරෙකු වන්නේද, (ඔහු ජිබ්රීල්ට සතුරු වීමට කිසිදු හේතුවක් නැතැ'යි) නුඹ ප‍්‍රකාශ කරවු. සැබැවින්ම එයට(අල් කුර්ආනයට) පෙර ඇති දෑ(ධර්ම පුස්තක) සත්‍යය කරවන්නක් වශයෙන් ද විශ්වාසිකයින්ට මග පෙන්වීමක් වශයෙන් ද සුබාරංචියක් වශයෙන් ද අල්ලාහ්ගේ අවසරයෙන් නුඹේ හදවතට එ(ම අල් කුර්ආන)ය පහළ කළේ ඔහුය."/>
        <aya index="98" text="කවරෙකු අල්ලාහ්ට ද ඔහුගේ මලක්වරුන්ට ද ඔහුගේ රසූල්වරුන්ට ද ජිබ්රීල්ට ද මීකායිල්ට ද සතුරෙකු වන්නේද, සැබැවින්ම අල්ලාහ් (එම) ප‍්‍රතික්ෂේපකයින්ට සතුරෙකි."/>
        <aya index="99" text="සැබැවින්ම අපි නුඹට පැහැදිලි සංඥා පහළ කර ඇත්තෙමු. ඒවා පාපතරයින් මිස (වෙනත් කිසිවෙක්) ප‍්‍රතික්ෂේප නොකරන්නේය."/>
        <aya index="100" text="ගිවිසුමක් ඔවුන් ගිවිස ගත් සෑම අවස්ථාවකම ඔවුන්ගෙන් පිරිසක් එය (ඉවතට) විසි (නො)කළාහු ද? (ඔවුන් එය කඩ කිරීමෙන් ඉවතට විසි කළෝමය). ඇත්තෙන්ම, ඔවුන්ගෙන් බොහෝ දෙනා විශ්වාස නොකරති."/>
        <aya index="101" text="තවද ඔවුන් සමග ඇති දෑ('තව්රාතය') සත්‍යය කරන අල්ලාහ්ගෙන් වූ රසූල්වරයකු (වන මුහම්මද්) ඔවුන් වෙත පැමිණි කල්හි ධර්ම පුස්තකය පිරිනමනු ලැබූවන්ගෙන් පිරිසක් අල්ලාහ්ගේ ධර්ම පුස්තකය(තව්රාතය, එය සත්‍යය බව) ඔවුන් නොදන්නා සේ ඔවුන්ගේ පිට පෙදෙසින් පසුපසට විසි කළෝය."/>
        <aya index="102" text="තවද 'සුලෙයිමාන්ගේ' රාජ්‍යය පාලන සමයෙහි 'ෂෙයිතානුන්' ජප කළ දෑ ඔවුහු අනුගමනය කළෝය. සුලෙයිමාන් දේව ප‍්‍රතික්ෂේපය කළේ නැත. එනමුත් 'ෂෙයිතානුන්' හූනියම ද බැබිලෝනියාවෙහි හාරූත් හා මාරූත් (නම්) මලක්වරුන් දෙපළට පහළ කරනු ලැබූ දෑ ද මිනිසුනට උගන්වමින් (දේව) ප‍්‍රතික්ෂේපය කළෝය. ඔවුන් දෙපළ(හාරූත් හා මාරූත්) &quot;සැබැවින්ම අපි (නුඹලාට) පරීක්ෂාවකි. එබැවින් නුඹලා ප‍්‍රතික්ෂේප නොකරනු&quot; යැයි (ප‍්‍රථමයෙන්ම) කියන තෙක් (හූනියම් කිසිවක්) කිසිවෙකුට උගන්වන්නේ නැත. එනමුත් කෙනෙකු හා ඔහුගේ බිරිය අතර ඔවුහු වෙන් කරවන දෑ ඔවුන් දෙපොළගෙන් ඉගෙන ගන්නෝය. අල්ලාහ්ගේ නියමයෙන් තොරව එමගින් කිසිවෙකුට හානි පමුණුවන්නන් ලෙස ඔවුහු නොවූහ. ඔවුහු ඔවුනට හානි පමුණුවන දෑ ද ඔවුනට ප‍්‍රයෝජනවත් නොවන දෑ ද ඉගෙන ගනිමින් සිටියෝය. තවද කවරෙකු එය මිලට ගත්තේ ද ඔවුනට මතුලොව කිසිදු කොටසක් නැතැ'යි සැබැවින්ම ඔවුහු දැන සිටියහ. ඔවුන් තමන්ව විකුණා ලත් දෑ නින්දිතය. ඔවුන් (මේ බව) දැන සිටියා නම්!"/>
        <aya index="103" text="සැබැවින්ම ඔවුහු(යුදෙව්වෝ, හූනියම අතහැර 'මුහම්මද්' හා අල් කුර්ආනය) විශ්වාස කොට බිය භක්තිමත් වූයේ නම්, අල්ලාහ් අබියසින් වූ (ඔවුන්ගේ) යහවිපාකය ශ්‍රේෂ්ඨමත්ය. ඔවුන් (මේ බව) දැන සිටියා නම්!"/>
        <aya index="104" text="විශ්වාස කළවුනි, නුඹලා 'රාඉනා' යැයි නොපවසවු. 'උන්ළුර්නා' යැයි පවසවු. (නුඹලාට විධානය කරනු ලැබූ දෑ සාවධානව) සවන් දෙවු. ප‍්‍රතික්ෂේපකයිනට වේදනාකාරී දඬුවමක් ඇත."/>
        <aya index="105" text="ධර්ම පුස්තක ලත් අය අතුරින් හා ආදේශකයින් අතුරින් ප‍්‍රතික්ෂේප කළවුන්, නුඹලාගේ පරමාධිපතිගෙන් නුඹලා වෙත කිසිදු යහපතක් පහළ කරනු ලැබීම ප‍්‍රිය නොකරති. අල්ලාහ් තමන් අභිමත කරනවුන්ව ඔහුගේ කරුණාව තුළින් විශේෂ කරන්නේය. තවද අල්ලාහ් මහත් වූ ප‍්‍රසාදයෙන් යුක්තය."/>
        <aya index="106" text="(නබිවරය,) කිසියම් 'ආයතයක්' අප නිෂ්ප‍්‍රභ කරන්නේ නම්, එසේ නොමැති නම් ඒවා (නුඹට) අමතක කරවන්නේ නම්, ඊට වඩා යහපත් දෙයක් හෝ ඊට සමාන දෙයක් හෝ අපි ගෙන එන්නෙමු. සැබැවින්ම අල්ලාහ් සියලු දෑ කෙරෙහි අති බලසම්පන්න බව නුඹ නොදන්නෙහි ද?"/>
        <aya index="107" text="අල්ලාහ්ට (පමණක්) අහස්හි හා මිහිතලයේ ආධිපත්‍යය හිමි බව නුඹ නොදන්නෙහි ද? අල්ලාහ් හැර නුඹලාට භාරකරුවෙකු ද නැත. උදව්කරුවෙකු ද නැත."/>
        <aya index="108" text="මීට පෙර 'මූසාගෙන්' ප‍්‍රශ්න අසනු ලැබුවාක් මෙන් නුඹලාගේ 'රසූල්වරයාගෙන්' ප‍්‍රශ්න ඇසීමට නුඹලා ප‍්‍රිය කරන්නෙහු ද? කවරෙකු විශ්වාසය වෙනුවට ප‍්‍රතික්ෂේපය හුවමාරු කර ගන්නේ ද සැබැවින්ම ඔහු ඍජු මාර්ගයෙන් බැහැර විය."/>
        <aya index="109" text="(විශ්වාසිකයිනි,) ධර්ම පුස්තක ලත් ජනයා අතුරින් බොහෝ දෙනා, තමන්ට සත්‍යය පැහැදිලි වූවායින් පසුවද තමන් තුළ වූ ඊර්ෂ්‍යයාව හේතුවෙන් නුඹලා විශ්වාස කළායින් පසුව 'නුඹලාව ප‍්‍රතික්ෂේපකයින් බවට නැවත පත් කළ යුතු' යැයි ප‍්‍රිය කරති. අල්ලාහ් ඔහුගේ නියෝගය ගෙන එන තෙක් ඔවුනට සමාව දී (නොසලකා) අත් හරිවු. සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="110" text="'සලාතය' ස්ථිරවම ඉටු කරවු. zසකාතය පිරිනමවු. නුඹලා වෙනුවෙන් නුඹලා යහපත් දැයින් යමක් පෙරටු කරන්නෙහි ද අල්ලාහ් අබියස නුඹලා එ(යට අදාළ වේතන)ය ලබා ගන්නෙහුය. සැබැවින්ම අල්ලාහ් නුඹලා කරන දෑ පිළිබඳව සර්ව සුපරික්ෂාකාරීය."/>
        <aya index="111" text="'යුදෙව්වෙකු හෝ ක‍්‍රිස්තියානුවෙකු වූ අය හැර අන් කිසිවෙකු ස්වර්ගයට ඇතුළු වන්නේම නැතැ'යි ඔවුහු ප්‍රකාශ කරති. එය ඔවුන්ගේ හුදු අනුමානයන්ය. 'නුඹලා සත්‍යයවාදීහු නම් නුඹලාගේ සාධක ගෙන එනු'යි (නබිවරය,) ඔවුනට පවසවු."/>
        <aya index="112" text="එසේ නොව. කවරෙකු දැහැමියෙකු වශයෙන් සිට, තම මුහුණ අල්ලාහ්ට අවනත කරවන්නේ ද ඔහුට තම පරමාධිපති අබියස ඔහුගේ යහ විපාක ඇත. තවද ඔවුනට (කිසිදු) බියක් නොමැත. තවද ඔවුහු දුකට පත් වන්නේ ද නැත."/>
        <aya index="113" text="ඔවුහු(යුදෙව්වන් හා ක‍්‍රිස්තියානුවන්) ධර්ම පුස්තකය කියවමින් සිටිය දී, යුදෙව්වෝ 'ක‍්‍රිස්තියානුවන් කිසිදු (සත්‍යය) දෙයක් මත නැතැ'යි ප‍්‍රකාශ කරමින් සිටියහ. තවද ක‍්‍රිස්තියානුවෝ 'යුදෙව්වන් කිසිදු (සත්‍යය) දෙයක් මත නැතැ'යි ප‍්‍රකාශ කරමින් සිටියහ. එලෙසම දැනුම නැත්තවුන්  ද ඔවුන්ගේ ප‍්‍රකාශ මෙන් ප‍්‍රකාශ කළෝය. ඔවුහු කවර දෙයක් පිළිබඳව මතභේද ඇති කර ගනිමින් සිටියේ ද ඒ පිළිබඳව අල්ලාහ් මළවුන් නැගිටුවනු ලබන දිනයේ දී ඔවුන් අතර විනිශ්චය ලබා දෙන්නේය."/>
        <aya index="114" text="අල්ලාහ්ගේ 'මස්ජිදයන්' තුළ ඔහුගේ නාමය සිහිපත් කිරීම කවරෙකු වළකා, ඒවා විනාශ කිරීමෙහි වෙර දැරුවේද ඔහුට වඩා දැඩි අපරාධකරුවා කවරෙක්ද? ඔවුන් බියට පත් වූවන් ලෙස හැර එහි පිවිසීමට ඔවුනට හැකි නොවීය. ඔවුනට මෙලොවෙහි නින්දාවක් ද ඔවුනට මතු ලොවෙහි මහත් වූ දඬුවමක් ද ඇත."/>
        <aya index="115" text="බටහිර හා නැගෙනහිර අල්ලාහ්ටම සතුය. නුඹලා මොනයම් දෙසට (නැමදුම සඳහා) හැරුණ ද අල්ලාහ් තෘප්තිමත් වූ දිශාව එහි වේ. සැබැවින්ම අල්ලාහ් සර්ව ව්‍යාපකය සර්වඥය."/>
        <aya index="116" text="'අල්ලාහ් පුතෙකු ගත්තේ යැ'යි ඔවුහු ප‍්‍රකාශ කළෝය. ඔහු අති පාරිශුද්ධය. එසේ (ඔවුන් ප‍්‍රකාශ කරන්නාක් මෙන්) නොව, අහස්හි හා මිහිතලයේ ඇති දෑ අල්ලාහ් සතුය. සියල්ලන් ඔහුට අවනතවන්නන්ය."/>
        <aya index="117" text="(අල්ලාහ්) අහස්හි හා මිහිතලයේ (පූර්ව නිදසුනකින් තොර) උත්පාදකයාය. ඔහු යමක් (නිර්මාණය කිරීමට) තීරණය කළ විට ඔහු එයට 'වනු' යැයි පැවසූ වහාම එය සිදුවනු ඇත."/>
        <aya index="118" text="'(නුඹ රසූල්වරයෙකු යැයි පැවසීමට) අල්ලාහ් අප හා කථා නොකරන්නේ මන් ද? නැතහොත් අප වෙත (ඒ පිළිබඳව) සංඥාවක් නොඑන්නේ මන් දැ?යි අඥානයින් ප‍්‍රකාශ කළෝය. ඔවුන්ගේ (මෙම) ප‍්‍රකාශය මෙන්ම ඔවුනට පෙර වූවන් ද එලෙසම ප‍්‍රකාශ කළෝය. ඔවුන්( සියල්ලන්)ගේ හදවත් එක හා සමාන විය. සැබැවින්ම අපි නිශ්චිතව විශ්වාස කරන ජනයිනට සංඥාවන් පැහැදිලි කර ඇත්තෙමු."/>
        <aya index="119" text="(නබිවරය,) සැබැවින්ම අපි නුඹව සත්‍යය(අල් කුර්ආනය) සමග සුබාරංචි පවසන්නෙක් වශයෙන් ද අවවාද කරන්නෙක් වශයෙන් ද යැව්වෙමු. නිරයේ සගයින් පිළිබඳව නුඹගෙන් ප‍්‍රශ්න කරනු නොලබන්නේය."/>
        <aya index="120" text="නුඹ ඔවුන්ගේ(යුදෙව්වන් හා ක‍්‍රිස්තියානුවන්ගේ) පිළිවෙත අනුගමනය කරන තෙක්, නුඹ පිළිබඳව යුදෙව්වන් හා ක‍්‍රිස්තියානිවරුන් තෘප්තිමත් වන්නේම නැත. 'සැබැවින්ම අල්ලාහ්ගේ යහමගමය යහමග වන්නේ යැ'යි (නබිවරය,) පවසවු. දැනුමෙන් නුඹ වෙත පැමිණි දැයට පසුවත් නුඔ ඔවුන්ගේ ආශාවන් අනුගමනය කරන්නේ නම්, නුඹට අල්ලාහ්ගෙන් වූ භාරකරුවෙකු ද නැත. උදව්කරුවෙකු ද නැත."/>
        <aya index="121" text="කවුරුන් හට අපි ධර්ම පුස්තකය පිරිනැමුවෙමු ද, ඔවුහු එය පාරායනය කළ යුතු අයුරින් පාරායනය කරන්නෝය. ඔවුහුමය එය විශ්වාස කරන්නෝ. එය කවරෙකු ප‍්‍රතික්ෂේප කරන්නේද ඔවුහුමය අලාභවන්තයෝ වනුයේ."/>
        <aya index="122" text="'ඉස්රාඊල්ගේ' දරුවනි, මා නුඹලාට ප‍්‍රදානය කළ මාගේ ආශිර්වාදයන් ද ලෝකවාසීන්ට වඩා මා නුඹලාව ශ්‍රේෂ්ඨමත් කර තිබීම ද සිහිපත් කරවු."/>
        <aya index="123" text="කිසිදු ආත්මයක් කිසිදු ආත්මයකට කිසිවකින් වග නොකියන්නා වූ ද කිසිවෙකුගෙන් වන්දියක් පිළිගනු නොලබන්නා වූ ද (කිසිදු) රෙකමදාරුවක් කිසිවෙකුට ප‍්‍රයෝජනවත් නොවන්නා වූ ද ඔවුනට පිහිටක් දෙනු නොලබන්නා වූ ද (ලොව අවසන් විනිශ්චය) දිනයට නුඹලා බිය වවු."/>
        <aya index="124" text="'ඉබ්රාහීම්ව' තම පරමාධිපති ඇතැම් වදන් මගින් පරීක්ෂාවට ලක් කළ අවස්ථාව (සිහිපත් කරවු). ඔහු ඒවා පරිපූර්ණ(ව ඉටු) කළේය. 'සැබැවින්ම ජනයින්ට ඉමාම්වරයෙකු වශයෙන් මා නුඹව පත් කරන්නෙමි'යි ඔහු(අල්ලාහ්) ප‍්‍රකාශ කළේය. &quot;මාගේ පරපුරෙන් ද (ඉමාම්වරුන් පත් කරවු!) යැයි&quot; ('ඉබ්රාහීම්') ප‍්‍රකාශ කළේය. &quot;(නමුත් ඉමාම්වරුන් පත් කිරීම පිළිබඳ වූ) මාගේ ප‍්‍රතිඥාව අපරාධකාරයින්ට නොලැබෙනු ඇතැ&quot;යි (අල්ලාහ්) ප‍්‍රකාශ කළේය."/>
        <aya index="125" text="අප (මක්කාවේ පිහිටි 'කඃබාව' නැමැති අල්ලාහ්ගේ) නිවස ජනයින්ට (නිරන්තරයෙන්ම) යන එන හා අභය ස්ථානයක් වශයෙන් පත් කළ අවස්ථාව (සිහිපත් කරවු). ඉබ්රාහීම්ගේ ස්ථානයෙන් 'සලාතය' ඉටු කරන ස්ථානයක් නුඹලා ඇති කර ගනිවු. 'තවාෆය' කරන්නන් වෙනුවෙන් ද (එහි) ඉඃතිකාෆ් සිටින්නන්(රැඳී සිටින්නන්) වෙනුවෙන් ද 'සුජූද්', 'රුකූඋ' කරන්නන් වෙනුවෙන් ද මාගේ නිවස පිරිසිදු කරන්නැ'යි අපි 'ඉබ්රාහීම්' හා 'ඉස්මාඊල්ට' ප‍්‍රතිඥා  දුන්නෙමු."/>
        <aya index="126" text="'මාගේ පරමාධිපතියාණනි, මෙය අභය වූ නගරයක් ලෙස පත් කරනු මැනව! තවද එහි සිටින්නන් අතුරින් අල්ලාහ්ව ද පරමාන්ත දිනය ද විශ්වාස කළවුන් වන ඔවුනට, පලතුරුවලින් පෝෂණය කරනු මැනව! යැ'යි ඉබ්රාහීම් ප‍්‍රකාශ කළ අවස්ථාව (සිහිපත් කරවු). &quot;(එනමුත්) කවරෙකු ප‍්‍රතික්ෂේප කරන්නේ ද ඔහුට (මෙලොවදී පමණක්) ස්වල්පයක් භුක්ති විදීමට සලස්වමි. පසුව ඔහුව නිරයේ දඬුවමට බලහත්කාරයෙන් යොමු කරවමි&quot; යැයි ඔහු(අල්ලාහ්) ප‍්‍රකාශ කළේ ය. තවද අවසානයේ යොමු වන ස්ථානය කෙතරම් නින්දනීය ද!"/>
        <aya index="127" text="ඉබ්රාහීම් සහ ඉස්මාඊල් (අල්ලාහ්ගේ) නිවසේ අත්තිවාරම් එස වූ කල්හි &quot;අපගේ පරමාධිපතියාණනි, අපගෙන් (මෙම ප‍්‍රයත්නය) පිළිගනු මැනව! සැබැවින්ම ඔබමය සර්ව ශ‍්‍රාවක සර්වඥ වන්නේ,"/>
        <aya index="128" text="අපගේ පරමාධිපතියාණනි, ඔබට අවනත වන්නන් ලෙස අප දෙපළ ද තවද අපගේ පරපුරෙන් ඔබට අවනත වන ප‍්‍රජාවක් ද පත් කරනු මැනව! තවද අපගේ (හජ්) වතාවන් අපට පෙන්වා දෙනු මැනව! තවද අප සඳහා (අපගේ) පශ්චාත්තාපය පිළිගනු මැනව! සැබැවින්ම ඔබමය පශ්චාත්තාපය පිළිගන්නා පරම කරුණාභරිත වන්නේ,"/>
        <aya index="129" text="අපගේ පරමාධිපතියාණනි, ඔවුනට ඔබේ වදන් පාරායනා කර පෙන්වන, තවද ධර්ම පුස්තකය හා ප‍්‍රඥාව ඔවුනට හදාරා දෙන, තවද ඔවුන් පවිත‍්‍ර කරවන ඔවුන්ගෙන් වූ රසූල්වරයෙක් ඔවුන් අතරෙහි යවනු මැනව! සැබැවින්ම ඔබමය අති බලසම්පන්න සර්ව ප‍්‍රඥාවන්ත වන්නේ&quot; (යැයි ප‍්‍රාර්ථනා කළහ)."/>
        <aya index="130" text="'ඉබ්රාහීම්ගේ' පිළිවෙත පිළිකුල් කරන්නේ තමන් පිළිබඳ අඥාන වූ අයෙකු හැර වෙනත් කවරෙකු ද? සැබැවින්ම අපි ඔහුව(ඉබ්රාහීම්ව) මෙලොවෙහි (නබිත්වය සඳහා) තෝරා ගතිමු. සැබැවින්ම ඔහු මතු ලොවෙහි සැදැහැමියන් අතරය."/>
        <aya index="131" text="ඔහුට තම පරමාධිපති &quot;අවනත වනු&quot; යැයි පැවසූ කල්හි, &quot;සමස්ත විශ්වයේ  පරමාධිපතිට අවනත වුණෙමි&quot; යැයි ඔහු ප‍්‍රකාශ කළේ ය."/>
        <aya index="132" text="ඉබ්රාහීම් තම පුතුන්ට තවද 'යඃකූබ්' ද (තම පුතුන්ට) &quot;මාගේ පුතණුවනි, සැබැවින්ම අල්ලාහ් නුඹලා වෙනුවෙන් (ඉස්ලාම්) දහම තෝරා ඇත්තේය. එබැවින් නුඹලා අවනත වූවන් ලෙසින්ම හැර මරණයට පත් නොවවු&quot; යැයි ඒ (දහම) පිළිබඳව ඔවදන් දුන්නේය."/>
        <aya index="133" text="(යුදෙව්වනි,) , 'යඃකූබ්ට' මරණය පැමිණි අවස්ථාවේ නුඹලා (එහි) අභිමුඛ වූවන් ලෙස සිටියෙහු ද? එවිට ඔහු(යඃකූබ්) තම පුතුන්ට 'මට පසු නුඹලා කුමක් නමදින්නේ දැ?&quot;යි ඇසුවේය. &quot;අපි ඔබේ දෙවියන් ද ඔබේ මුතුන්මිත්තන් වන 'ඉබ්රාහීම්', 'ඉස්මාඊල්' හා 'ඉස්හාක්ගේ' දෙවියන් ද වන එකම දෙවියන් (වන අල්ලාහ්වම) නමදින්නෙමු. තවද අපි ඔහුටම අවනත වන්නන් වෙමු&quot; යැයි ඔවුහු ප‍්‍රකාශ කළෝ ය."/>
        <aya index="134" text="එය ඉකුත් වී ගිය ප‍්‍රජාවකි. ඔවුනට ඔවුන් උපයා ගත් දෑ හිමිය. නුඹලාට නුඹලා උපයා ගත් දෑ හිමිය. ඔවුන් කරමින් සිටි දෑ පිළිබඳව නුඹලා ප‍්‍රශ්න කරනු නොලබන්නෙහුය."/>
        <aya index="135" text="'නුඹලා යුදෙව්වන් වවු. එසේ නොමැති නම් ක‍්‍රිස්තියානුවන් වවු. (එවිට) නුඹලා ඍජු මග ලබන්නෙහු යැ'යි ඔවුහු(යුදෙව්වන් සහ ක‍්‍රිස්තියානුවන් විශ්වාසිකයින්ට) ප‍්‍රකාශ කළෝය. (නබිවරය,) &quot;නොඑසේය. (අපි පිළිපදින්නේ ආදේශයකින් තොරව ඍජූ දහම වෙත) නැඹුරු වූ ඉබ්රාහීම්ගේ පිළිවෙතය. ඔහු ආදේශකයින් අතුරින් නොවීය&quot; යැයි පවසවු."/>
        <aya index="136" text="(විශ්වාසිකයිනි,) 'අල්ලාහ් ව ද අප වෙත පහළ කරනු ලැබූ දෑ(අල් කුර්ආනය) ද 'ඉබ්රාහීම්', 'ඉස්මාඊල්', 'ඉස්හාක්', 'යඃකූබ්' සහ අස්බාත්ට(යඃකූබ්ගේ පරපුරට) පහළ කරනු ලැබූ දෑ ද 'මූසා' සහ 'ඊසාට' පිරිනමනු ලැබූ දෑ ද (සෙසු) නබිවරුන්ට තම පරමාධිපති( වන අල්ලාහ්)ගෙන් පිරිනමනු ලැබූ දෑ ද අපි විශ්වාස කළෙමු. ඔවුන්ගෙන්(නබිවරුන්ගෙන්) කිසිදු කෙනෙකු අතර අපි වෙනසක් නොකරමු. තවද අපි ඔහුටම(අල්ලාහ්ටම) අවනත වන්නන් වෙමු&quot; යැයි නුඹලා පවසවු."/>
        <aya index="137" text="නුඹලා කුමන දෙයක් විශ්වාස කළෙහි ද එවන් දැයක් (යුදෙව් සහ ක‍්‍රිස්තියානි) ඔවුන් විශ්වාස කළේ නම් සැබැවින්ම ඔවුහු ඍජු මග ලබන්නෝමය. තවද ඔවුන් පිටුපාන්නේ නම් ඔවුන්මය භේදයෙහි පසුවන්නන්. ඔවුන්ට එරෙහිව අල්ලාහ් නුඹට ප‍්‍රමාණවත් වනු ඇත. තවද ඔහු සර්ව ශ‍්‍රාවකය සර්වඥය."/>
        <aya index="138" text="&quot;(අප වර්ණවත් වන්නේ) අල්ලාහ්ගේ සිබ්ගාවෙන්ය(රන්ජනයෙන්ය). සිබ්ගාවලින් අල්ලාහ්ට වඩා ඉතා අලංකාරයා කවරෙකු ද? තවද අපි ඔහුවම නමදින්නන් වෙමු&quot; (යැයි ද නුඹලා පවසවු.)"/>
        <aya index="139" text="&quot;(නබිවරය,) ඔහු අපගේ පරමාධිපති හා නුඹලාගේ පරමාධිපතිව සිටියදී නුඹලා අල්ලාහ්ගේ විෂයෙහි අප සමග වාද කරන්නෙහු ද? අපගේ ක‍්‍රියාවන් අපටමය. නුඹලාගේ ක‍්‍රියාවන් නුඹලාටමය. තවද අපි ඔහු වෙනුවෙන්ම චිත්ත පාරිශුද්ධිය ඇත්තන් වෙමු&quot; යැයි පවසවු."/>
        <aya index="140" text="&quot;නුඹලා සැබැවින්ම 'ඉබ්රාහීම්', 'ඉස්මාඊල්', 'ඉස්හාක්', 'යඃකූබ්' සහ අස්බාත්('යඃකූබ්ගේ' පරපුර) ද යුදෙව්වන්ව හෝ කිතුනුවන්ව සිටි බව පවසන්නෙහු ද?&quot; (යැයි විමසවු. නබිවරය, එම නබිවරුන්ගේ පිළිවෙත පිළිබඳව) &quot;මැනවින් දන්නේ නුඹලා ද? එසේ නැතහොත් අල්ලාහ් දැ?&quot;යි විමසවු. තමන් වෙත වූ අල්ලාහ්ගෙන් ලද සාක්ෂිය වසන් කරන්නාට වඩා දරුණු අපරාධකරුවා කවරෙකු ද? නුඹලා කරන දෑ පිළිබඳව අල්ලාහ් අනවධානියෙකු නොවේ."/>
        <aya index="141" text="එය ඉකුත් වී ගිය ප‍්‍රජාවකි. ඔවුනට ඔවුන් උපයා ගත් දෑ හිමිය. නුඹලාට නුඹලා උපයා ගත් දෑ හිමිය. ඔවුන් කරමින් සිටි දෑ පිළිබඳව නුඹලා ප‍්‍රශ්න කරනු නොලබන්නෙහුය."/>
        <aya index="142" text="ජනයා අතුරින් වූ අඥානයින් '(විශ්වාසික) ඔවුන් පිළිපදිමින් සිටි ඔවුන්ගේ කිබ්ලාවෙන් ඔවුන්ව හැරෙව්වේ කුමක් දැ'?යි ප‍්‍රකාශ කරනු ඇත. (නබිවරය,) &quot;බටහිර හා නැගෙනහිර අල්ලාහ් සතුය. ඔහු අභිමත කළ අයව සෘජු මාර්ගය වෙත රැගෙන යනු ඇතැ&quot;යි පවසවු."/>
        <aya index="143" text="එලෙසය නුඹලා (සෙසු) ජනයාට සාක්ෂිකරුවන් වීම පිණිස ද 'රසූල්වරයා' නුඹලාට සාක්ෂිකරුවෙකු වීම පිණිස ද අප නුඹලාව මධ්‍යස්ථ ප‍්‍රජාවක් වශයෙන් පත් කළේ. තම විළුඹ (තමන් පෙර සිටි මිථ්‍යාවන්) මත හැරී යන්නන්ගෙන් වෙන්ව කවරෙකු 'රසූල්වරයාව' අනුගමනය කරන්නේ දැ'යි අපි දැන ගැනීම පිණිස මිස නුඹ පිළිපදිමින් සිටි කිබ්ලාව නියම නොකළෙමු. අල්ලාහ් කවරෙකුට යහමග පෙන්වූයේ ද ඔවුන් කෙරෙහි මිස මෙය සැබැවින්ම බරක් වන්නේ ය. සැබැවින්ම අල්ලාහ් නුඹලාගේ විශ්වාසය අපතේ යවන්නෙකු නොවන්නේය. සැබැවින්ම අල්ලාහ් ජනයා කෙරෙහි දයානුකම්පිතය පරම කරුණාභරිතය."/>
        <aya index="144" text="(නබිවරය,) අහස දෙසට නුඹගේ මුහුණ (නිතර) යොමු වනු සැබැවින්ම අපි දකින්නෙමු. එහෙයින් නුඹ තෘප්තිමත් වන 'කිබ්ලාව' දෙසට නිශ්චිත වශයෙන්ම අපි නුඹව හරවන්නෙමු. (දැන්, නැමදුමෙහිදී) නුඹගේ මුහුණ මස්ජිදුල් 'හරාම්' දෙසට හරවවු. (විශ්වාසිකයිනි,) නුඹලා කොතැනක සිටිය ද නුඹලාගේ මුහුණු ද ඒ දෙසට හරවවු. සැබැවින්ම ධර්ම පුස්තකය දෙනු ලැබූ අය නිශ්චිත වශයෙන්ම එය (දෙසට හැරීම) තම පරමාධිපතිගෙන් වූ සත්‍යයක් බව දන්නෙහුය. (එහෙත්) ඔවුන් කරන දෑ පිළිබඳව අල්ලාහ් අනවධානියෙකු නොවේ."/>
        <aya index="145" text="(නබිවරය,) ධර්ම පුස්තකය දෙනු ලැබූ 'අය' වෙත සෑම සංඥාවක්ම නුඹ ගෙන ආව ද ඔවුහු නුඹගේ කිබ්ලාව අනුගමනය නොකරති. තවද නුඹ ද ඔවුන්ගේ 'කිබ්ලාව' අනුගමනය කරන්නෙකු නොවේ.  තවද ඔවුන්ගෙන් ඇතැමුන් ඇතැමුන්ගේ කිබ්ලාව අනුගමනය කරන්නෝ නොවෙති. දැනුමෙන් නුඹ වෙත (කිබ්ලාව පිළිබඳව) පැමිණි දෑට පසුව නුඹ ඔවුන්ගේ ආශාවන් අනුගමනය කරන්නේ නම්, එවිට සැබැවින්ම නුඹ අපරාධකරුවන් අතුරින් වන්නේය."/>
        <aya index="146" text="අප කවරෙකුට ධර්ම පුස්තකය පිරිනැමුවෙමුද ඔවුහු තමන්ගේ දරුවන් හඳුනන සේ ඔහුව(මුහම්මද්ව) හඳුනා ගනිති. තවද සැබැවින්ම ඔවුන් අතුරින් පිරිසක් දැනුවත්වම සත්‍යය වසන් කරති."/>
        <aya index="147" text="(මෙම) සත්‍යය නුඹගේ පරමාධිපතිගෙන්ය. සැබැවින්ම නුඹ (ඒ පිළිබඳව) සැක කරන්නන් අතුරින් නොවවු."/>
        <aya index="148" text="සෑම කෙනෙකුටම තමන් හැරෙන්නා වූ දිශාවක් ඇත. යහකම් සඳහා එකිනෙකා අබිබවා යවු. නුඹලා කොතැනක සිටියද නුඹලා සැවොම අල්ලාහ් (විනිශ්චය දිනයේ දී එක් තැනකට) ගෙන එන්නේය. සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="149" text="(නබිවරය,) කොතැනක සිට බැහැර වූවද නුඹගේ මුහුණ (නැමදුමෙහි දී) මස්ජිදුල් 'හරාම්' දෙසට හරවවු. සැබැවින්ම එය නුඹගේ පරමාධිපතිගෙන් වූ සත්‍යයකි. නුඹලා කරන දෑ පිළිබඳව අල්ලාහ් අනවධානියෙකු නොවේ."/>
        <aya index="150" text="කොතැනක සිට බැහැර වූවද නුඹගේ මුහුණ (නැමදුමෙහි දී) මස්ජිදුල් හරාම් දෙසට හරවවු. (විශ්වාසිකයිනි,) ඔවුන්ගෙන් අපරාධ කළවුන් හැර (අන්) ජනයින්ට නුඹලාට විරුද්ධව සාධකයක් නොවීම පිණිස නුඹලා කොතැනක සිටිය ද නුඹලාගේ මුහුණු ඒ දෙසට හරවවු. නුඹලා ඔවුනට බිය නොවවු. (අල්ලාහ් වන) මට බිය වවු. තවද මාගේ දායාදයන් නුඹලාට පරිපූර්ණ කරනු පිණිස ද තවද නුඹලා යහමග ලැබූවන් වනු පිණිස ද (නුඹලාගේ මුහුණු ඒ දෙසට හරවවු)."/>
        <aya index="151" text="නුඹලාට අපගේ වදන් පාරායනා කර පෙන්වන්නා වූද නුඹලාව පවිත‍්‍ර කරවන්නාවූද ධර්ම පුස්තකය හා ප‍්‍රඥාව නුඹලාට හදාරවන්නා වූද නුඹලා දැනුවත්ව නොසිටි දෑ නුඹලාට හදාරවන්නාවූද නුඹලාගෙන් වූ 'රසූල්වරයකු' නුඹලා අතරෙහි අප යැව්වාක් මෙන්ම (මාගේ දායාදයන් නුඹලාට පරිපූර්ණ කරන්නෙමි.)"/>
        <aya index="152" text="එබැවින් නුඹලා මා සිහිපත් කරවු. මම නුඹලාව සිහිපත් කරන්නෙමි. නුඹලා මට කෘතවේදී වවු. මට අකෘතවේදී නොවවු."/>
        <aya index="153" text="විශ්වාස කළවුනි, නුඹලා ඉවසීම හා 'සලාතය' මගින් උදව් පතවු. සැබැවින්ම අල්ලාහ් ඉවසිලිවන්තයින් සමගය."/>
        <aya index="154" text="අල්ලාහ්ගේ මාර්ගයේ (සටන් කොට) ඝාතනය කරනු ලබන්නන්ට මළවුන් යැයි නොපවසවු. නමුත් (ඔවුහු) ජීවමානීය. එනමුත් නුඹලා නොහඟින්නෙහුය."/>
        <aya index="155" text="අල්ප බියකින් හා කුසගින්නෙන් ද තවද වස්තූන්, ජීවිත හා පලතුරු හිඟවීම මගින් ද සැබැවින්ම අපි නුඹලාව පරීක්ෂාවට ලක් කරන්නෙමු. (එබැවින් නබිවරය,) ඉවසිලිවන්තයින්ට සුබාරංචි දෙවු."/>
        <aya index="156" text="ඔවුහු කවරහුදයත් තමන්ට යම් දුර්භාග්‍යයක් ඇති වූ කල්හි &quot;ඉන්නා ලිල්ලාහි වඉන්නා ඉලෙයිහි රාජිඌන්&quot; යැයි පවසති."/>
        <aya index="157" text="තමන්ගේ පරමාධිපතිගෙන් වූ ආශිර්වාද හා කරුණාව තමන් කෙරෙහි වූවන් ඔවුන් ය. තවද ඔවුහුමය යහමග ලබන්නෝ."/>
        <aya index="158" text="සැබැවින්ම සෆා හා මර්වා අල්ලාහ්ගේ සලකුණු අතුරින්ය. කවරෙකු (අල්ලාහ්ගේ) නිවස වෙත 'හජ්' ඉටු කිරීමට හෝ උම්රා කිරීමට හෝ පැමිණෙන්නේ ද ඒ දෙක අතර යෑම ඔහුට වරදක් නැත. යමෙක් ස්වෙච්ඡාවෙන් යහකම් අතිරික්තව කරන්නේ ද සැබැවින්ම අල්ලාහ් (ඒවා සඳහා) ප‍්‍රතිඵල දෙන්නාය සර්වඥය."/>
        <aya index="159" text="අප පැහැදිලි සංඥාවන් තුළින් හා යහමග තුළින් පහළ කළ දෑ (නබිවරුන් විසින්) ජනයාට ධර්ම පුස්තකයෙහි('තව්රාතයෙහි') පැහැදිලි කළායින් පසුව ඒවා වසන් කළවුන් නම්, ඔවුනටය අල්ලාහ් ශාප කරනුයේ. තවද ඔවුනටමය ශාප කරන්නන් ශාප කරනුයේ."/>
        <aya index="160" text="එනමුත් තමන් පශ්චාත්තාපයේ නියැළී තමන් සංශෝධනය කර ගනිමින් (තමන් වසන් කළ දෑ ජනයින්ට) පැහැදිලි කළවුන් හැර. (මෙසේ කරන) ඔවුන්ගේ පශ්චාත්තාපය මම පිළිගනිමි. තවද මම කරුණාභරිත හා පශ්චාත්තාපය පිළිගන්නා වෙමි."/>
        <aya index="161" text="සැබැවින්ම ප‍්‍රතික්ෂේප කර තමන් ප‍්‍රතික්ෂේප කරන්නන් ලෙසම මරණයට පත් වූවන් නම්, ඔවුන් කෙරෙහිය අල්ලාහ්ගේ ද 'මලක්වරුන්ගේ' ද මිනිසුන් සියල්ලන්ගේ ද ශාපය හිමි වන්නේ."/>
        <aya index="162" text="(ඔවුහු) එ(ම ශාපය හේතුවෙන් නිරයෙ)හි සදාතනිකයෝ වෙති. ඔවුන්ගෙන් දඬුවම සැහැල්ලු කරනු නොලැබේ. තවද ඔවුනට අවකාශයක් ද දෙනු නොලැබේ."/>
        <aya index="163" text="නුඹලාගේ (සැබෑ) දෙවියන් එකම දෙවියන් (වන අල්ලාහ්)ය. ඔහු හැර අන් දෙවියෙකු නොමැත. (ඔහු) සැමට කරුණාභරිත හා පරම කරුණාභරිතය."/>
        <aya index="164" text="අහස් හා මිහිතලය මැවීමෙහි ද රාත‍්‍රිය හා දහවලෙහි පරස්පරානු ගමනෙහි ද මිනිසුනට ප‍්‍රයෝජන ගෙන දෙන දෑ රැගෙන සයුරේ ගමන් කරන නැව්හි ද තවද කවර දෙයක් අහසින් අල්ලාහ් පහළ කර, තවද මිහිතලය මියගිය පසු එමගින් එය ජීවමාන කර, එහි සෑම සත්වයෙකුම ව්‍යාප්ත කළාවූ එම ජලයෙහි ද සුළං හැමීමට සැළැස්වීමෙහි ද අහස හා මිහිතලය අතර (අල්ලාහ්ගේ ශක්තියෙන්) වසඟ කරනු ලැබූ වලාවන්හි ද නුවණැති ජනයාට සංඥාවන් ඇත."/>
        <aya index="165" text="අල්ලාහ් හැර (සෙසු දෑ අල්ලාහ්ට) 'සමගාමීන්' ලෙස ගත් අය මිනිසුන් අතර වෙති. (විශ්වාසිකයින්) අල්ලාහ්ව ප‍්‍රිය කරන්නාක් මෙන් ඔවුහු ඔවුන්ව(සමගාමී දෙවිවරුන්ව) ප‍්‍රිය කරති. නමුත් විශ්වාස කළවුන් අල්ලාහ්ට (පමණක්) ප‍්‍රිය කිරීමෙහි ඉතා දැඩිය. අපරාධ කළවුන් දඬුවම දකින අවස්ථාවේ දී සියලු බලය අල්ලාහ්ට හිමි බව හා අල්ලාහ් දඬුවම් ලබා දීමෙහි ඉතා දැඩි බව (මෙලොවෙහිදී) වටහා ගන්නේ නම්, (ඔවුන් අල්ලාහ්ට සමගාමීන් පත් නොකරනු ඇත.)"/>
        <aya index="166" text="(එම අවස්ථාව, ආදේශකයින්ගේ ප‍්‍රධානීන් වන) අනුගමනය කරනු ලැබූවන් (තමන්ව) අනුගමනය කළවුන්ගෙන් ඉවත් වී යන අවස්ථාවය. තවද ඔවුහු (සියල්ලන්ම) දඬුවම දැක ගනිති. තවද ඔවුන් අතර වූ බැඳියාවන් විසන්ධි වී යනු ඇත."/>
        <aya index="167" text="අනුගමනය කළවුන් 'සැබැවින්ම නැවත වාරයක් (මෙලොව ජීවත් වීමට) අපට ඇත්නම්, එවිට (මෙදින) ඔවුන් අපෙන් ඉවත් වූවාක් මෙන් අපි ද ඔවුන්ගෙන් ඉවත් වන්නෙමු' යැයි ප‍්‍රකාශ කරනු ඇත. එලෙසමය ඔවුන්ගේ කළකම් ඔවුන් හට පසුතැවිලි ලෙස අල්ලාහ් පෙන්වනුයේ. ඔවුන් (නිරයේ) ගින්නෙන් බැහැර වන්නන් නොවෙති."/>
        <aya index="168" text="ජනයිනි, මිහිතලයේ ඇති දැයින් අනුමත යහපත් දෑ අනුභව කරවු. තවද 'ෂෙයිතාන්ගේ' පිය සටහන් අනුගමනය නොකරවු. සැබැවින්ම ඔහු නුඹලාට ප‍්‍රකට සතුරෙකි."/>
        <aya index="169" text="සැබැවින්ම ඔහු නුඹලාට විධානය කරනුයේ පාපකම් හා අලජ්ජිතකම් ද නුඹලා නොදන්නා දෑ අල්ලාහ් කෙරෙහි නුඹලා ගොතා පැවසීම ද වේ."/>
        <aya index="170" text="'අල්ලාහ් පහළ කළ දෑ නුඹලා අනුගමනය කරවු' යැයි (ආදේශක) ඔවුනට ප‍්‍රකාශ කරනු ලැබූ විට 'නැත, අපගේ මුතුන් මිත්තන් කුමන දැයක් මත (සිටිනු) අපි දුටුවෙමු ද එය අපි පිළිපදින්නෙමු'යි ඔවුහු ප‍්‍රකාශ කරති. ඔවුන්ගේ මුතුන් මිත්තන් කිසිවක් නොදන්නා ලෙස හා ඔවුන් යහමග නොලබන ලෙස සිටියදීත් (පසුව පැවතෙන්නන් ඔවුන්ව පිළිපදිනුයේ) ද?"/>
        <aya index="171" text="ප‍්‍රතික්ෂේප කළවුනට (හා ඔවුන්ව යහමගට කැඳවන්නාට) උපමාව වනුයේ කැඳවුම හා හඬ ඝෝෂාව හැර වෙනත් කිසිවක් නොඇසෙන දැයට(පශු කුලයට අයත් 'සතුන්ට') හඬ නගන්නෙකුගේ උපමාව මෙනි. (ඔවුහු) බිහිරිය ගොළුය අන්ධය. ඔවුහු (යහමග) අවබෝධ කර නොගනිති."/>
        <aya index="172" text="විශ්වාස කළවුනි, නුඹලාට අප පිරිනැමූ දැයින් යහ දෑ අනුභව කරවු. නුඹලා අල්ලාහ්ට පමණක් නමදිමින් සිටින්නේ නම්, ඔහුට කෘතවේදී වවු."/>
        <aya index="173" text="ඔහු නුඹලා කෙරෙහි තහනම් කර ඇත්තේ මළ සතුන්, රුධිරය, සූකර මාංශ හා අල්ලාහ් හැර වෙනත් දෑ සඳහා නාමය උච්චාරණය කරනු ලැබූ දෑම වේ. යමෙක් කැමැත්තකින් තොරව හා (ජීවිතය රැක ගැනීමට අවශ්‍ය) ප‍්‍රමාණය නොඉක්මවා (විකල්පයකින් තොර) බලවත් අවශ්‍යතාවකට ලක් වූයේ නම්, ඔහු කෙරෙහි (ඒවා ආහාරයට ගැනීම) පාපයක් නැත. සැබැවින්ම අල්ලාහ් ක්ෂමාශීලීය කරුණාභරිතය."/>
        <aya index="174" text="සැබැවින්ම ධර්ම පුස්තකයෙන් අල්ලාහ් පහළ කළ දෑ වසන් කර, ඒවා අල්ප මිලකට විකුණන අය ඔවුන්ගේ උදරයන්ට ආහාරය වශයෙන් (නිරා) ගින්න හැර වෙනෙකක් නොලබන්නෝය. (මළවුන්) නැගිටුවනු ලබන දිනයේ අල්ලාහ් ඔවුන් සමග කථා නොකරයි. තවද ඔවුන්ව පවිත‍්‍ර නොකරයි. ඔවුනට වේදනීය දඬුවමක් ද ඇත."/>
        <aya index="175" text="ඔවුහු යහමග වෙනුවට වැරදි මග ද පාප ක්ෂමාව වෙනුවට දඬුවම ද මිලදී ගත්තෝ වෙති. එබැවින් (නිරයේ) ගින්න කෙරෙහි ඔවුන් කෙසේ නම් ඉවසා දරා ගන්නේ ද!"/>
        <aya index="176" text="එය(එම දඬුවම) අල්ලාහ් ධර්ම පුස්තකය සත්‍යයෙන් යුතුව පහළ කළ බැවිනි. ධර්ම පුස්තකයේ (ඇති දෑ පිළිබඳව තමන් අතර) මතභේද ඇති කර ගත්තවුන් (සත්‍යයෙන්) දුරස්ථ වූ අසම්මුතියක වෙති."/>
        <aya index="177" text="නැගෙනහිර හා බටහිර දිශාවට (නැමදුම සඳහා) නුඹලාගේ මුහුණු හැරවීම යහකම නොවේ. එනමුත් යහකම (ඇත්තන්) නම්, අල්ලාහ්ව ද පරමාන්ත දිනය ද 'මලක්වරුන්' ද ධර්ම පුස්තකය ද 'නබිවරුන්' ද විශ්වාස කරන්නන්ය. තවද ධනය තමන් (එය) ඇලුම් කළද සමීපතයින්ට(ඥාතීන්ට) ද අනාථයින්ට ද දුගියන්ට ද මගීන්ට ද යාචකයින්ට ද (නිදහස තහවුරු වූ) වහලුන්ට ද පිරිනමන්නන්ය. තවද 'සලාතය' ස්ථාපිත කර 'zසකාතය' පිරිනමන්නන්ය. තවද යම් ප‍්‍රතිඥාවක් දුන් විට තම ප‍්‍රතිඥාව ඉෂ්ට කරන්නන්ය. තවද සැබැවින්ම දිළිඳුකම හා පීඩාදායික අවස්ථාවන්හි ද යුද අවස්ථාවන්හි ද ඉවසීමෙන් සිටිනවුන්ය. ඔවුහු සත්‍යය පවසන්නෝය. තවද ඔවුහුමය බිය බැතිමත් වූවෝ."/>
        <aya index="178" text="විශ්වාස කළවුනි, ඝාතනයට ලක් වූවන් විෂයයෙහි කිසාස් (නැමැති සම ප‍්‍රතිදඬුවම් පැනවීමේ නීතිය) නුඹලා කෙරෙහි අනිවාර්යය කරනු ලැබ ඇත. නිදහස් පුද්ගලයකුට නිදහස් පුද්ගලයා ද වහලෙකුට වහලා ද ස්ත‍්‍රියකට ස්ත‍්‍රීය ද (මරණ දණ්ඩනයේ නීතීයට අයත්) වේ. එනමුත් තම සහෝදරයා(ගේ පාර්ශවය) විසින් කවරෙකුට(ඝාතකයාට) යම් කිසි දෙයක් සමා කරනු ලබන්නේ ද (එවිට සමාව දුන් අය වන්දි මුදල සම්බන්ධයෙන්) සාධාරණත්වය අනුගමනය කළ යුතුය. තවද ඔහු වෙත(සමාව දුන් අය වෙත) යහපත් අයුරින් (වන්දිය) ඉටු කළ යුතුය. එය නුඹලාගේ පරමාධිපතිගෙන් වූ සහනයකි. තවද කරුණාවකි. ඉන් පසුවත් කවරෙකු හෝ සීමාව ඉක්මවා යන්නේ නම් ඔහුට වේදනාකාරී දඬුවමක් ඇත."/>
        <aya index="179" text="නුවණැත්තනී, කිසාස්( නැමැති සම ප‍්‍රතිදඬුවම් පැනවීමේ නීතියෙ)හි නුඹලාට ජීවිතයක් ඇත. (මෙම නීතිය ආගමානුගත වී ඇත්තේ ඝාතනයෙන් දුරස්ථ වී) නුඹලා බිය බැතිමත් වනු පිණිසය."/>
        <aya index="180" text="නුඹලාගෙන් කෙනෙකුට මරණය ආසන්න වූ විට (තම) වස්තූන් අතහැර යන්නේ නම්, දෙමාපියන්ට ද ඥාතීන්ට ද නියමයන්ට අනුව (වසිය්යත් නැමැති) අන්තිම කැමැත්ත ලබා දීම නුඹලාට අනිවාර්යය කරනු ලැබ ඇත. (එය) බිය භක්තිකයින්ට වගකීමක් වශයෙන් (පත් කර ඇත.)"/>
        <aya index="181" text="එයට(අන්තිම කැමැත්තට) සවන් දුන් පසු කවරෙකු එය වෙනස් කරන්නේ ද සැබැවින්ම එහි පාපය එය වෙනස් කරන්නන්ටමය. සැබැවින්ම අල්ලාහ් සර්ව ශ‍්‍රාවකය සර්වඥය."/>
        <aya index="182" text="නමුත් කවරෙකු අන්තිම කැමැත්ත ප‍්‍රකාශ කරන්නෙකුගෙන් වැරැද්දක් හෝ (සිතාමතා කරන) පාපයක් පිළිබඳව බිය වී ඔහු ඔවුනතර(උරුමක්කාරයින් අතර) කරුණු සමතයකට පත් කරන්නේ ද ඔහුහට වරදක් නොවේ. සැබැවින්ම අල්ලාහ් ක්ෂමාශීලීය කරුණාභරිතය."/>
        <aya index="183" text="විශ්වාස කළවුනි, නුඹලා බිය භක්තිමත් වීම පිණිස නුඹලාට පෙර වූවනට අනිවාර්යය කරනු ලැබුවාක් මෙන් නුඹලා කෙරෙහි ද උපවාස ශීලය අනිවාර්යය කරනු ලැබ ඇත."/>
        <aya index="184" text="(උපවාස ශීලය) නියමිත දිනයන්හි ය. තවද නුඹලා අතුරින් කවරෙකු රෝගියෙකුව හෝ ගමනක සිටින්නේ නම් හෝ (අතපසු වූ උපවාස ශීලය ඉටු කිරීම සඳහා) වෙනත් දිනයන් ගණනයට ගත යුතුය. තවද එ(ම උපවාස ශීල)යට හැකියාව නොමැත්තන්ට ෆිද්යාවක්(වන්දියක්) ඇත. (එනම්,) දුගියෙකුට ආහාර ලබා දීමය. යමෙකු (ස්වෙච්ඡාවෙන්ම) යහකම් අතිරික්තව කරන්නේ ද එය ඔහුට යහපත් වන්නේය. තවද උපවාස ශීලයේ නියැළීම නුඹලාට යහපත්ය. නුඹලා දැන සිටින්නේ නම්!"/>
        <aya index="185" text="රමළාන් මාසය, එහි අල් කුර්ආනය, ජනයාට මග පෙන්වීමක් වශයෙන් හා යහමගින් වූ ද (සත්‍යය හා අසත්‍යය අතරෙහි) නිර්ණායකයෙන් වූ ද පැහැදිලි සංඥා වශයෙන් පහළ කරනු ලැබීය. නුඹලාගෙන් කවරෙකු එම මසට සම්මුඛ වන්නේ ද ඔහු එ(ම මසෙ)හි උපවාස ශීලයේ යෙදිය යුතුය. කවරෙකු රෝගියෙකුව හෝ ගමනක සිටින්නේ නම් හෝ (අතපසු වූ උපවාස ශීලය ඉටු කිරීම සඳහා) වෙනත් දිනයන් ගණනයට ගත යුතුය. අල්ලාහ් නුඹලාට පහසුව අපේක්ෂා කරන අතර නුඹලාට දුෂ්කරත්වය අපේක්ෂා නොකරයි. (අතපසු වූ එම) දින ගණන් නුඹලා සම්පූර්ණ කරනු පිණිස ද නුඹලාට යහමග පෙන් වූ හෙයින් අල්ලාහ්ව ශ්‍රේෂ්ටමත් කිරීම පිණිස ද නුඹලා කෘතවේදී විය හැකිවනු පිණිස ද( වෙනත් දින වල උපවාස ශීලයේ යෙදීමේ සහනය ලැබී)ය."/>
        <aya index="186" text="(නබිවරය,) 'මාගේ ගැත්තා මා ගැන නුඹගෙන් විමසන කල්හි සැබැවින්ම මම සමීපය. යමෙකු මාගෙන් ඇයැදින විට ඇයැදින්නාගේ කැඳවුමට මම පිළිතුරු දෙමි' (යැයි පවසවු). එබැවින් ඔවුන් මට කීකරු විය යුතුය. තවද මා විශ්වාස කළ යුතුය. එවිට ඔවුනට යහමග ලබා ගත හැක්කේය."/>
        <aya index="187" text="උපවාස රාත‍්‍රියේ නුඹලාගේ ස්ත‍්‍රීන් වෙත ලිංගික ඇසුරෙහි යොමු වීම නුඹලාට අනුමත කරනු ලැබ ඇත. ඔවුහු නුඹලාට වස්ත‍්‍රයකි. තවද නුඹලා ඔවුනට වස්ත‍්‍රයකි. නුඹලා නුඹලාටම වංචා කරමින් සිටිනු අල්ලාහ් දන්නේය. තවද ඔහු නුඹලාගේ පශ්චාත්තාපය පිළිගෙන නුඹලාට සමාව පිරිනමයි. දැන් නුඹලා ඔවුන් සමග ලිංගික ඇසුරෙහි යෙදෙවු. තවද නුඹලාට අල්ලාහ් නියම කළ දෑ (එනම් දරු සම්පත) පතවු. කළු නූලෙන්(රාත‍්‍රි අඳුරෙන්) අලුයම සුදු නූල(හිමිදිරි ආලෝකය) නුඹලාට පැහැදිලි වන තෙක් අනුභව කරවු. තවද පානය කරවු. පසුව රාත‍්‍රිය දක්වා උපවාස ශීලය සම්පූර්ණ කරවු. නුඹලා මස්ජිදයන්හි ඉඃතිකාෆ් (හෙවත් රැඳී) සිටිය දී ඔවුන් සමග ලිංගික ඇසුරෙහි නොයෙදෙවු. මේවා අල්ලාහ්ගේ සීමාවන් ය. ඒවාට සමීප නොවවු. මිනිසුන් බිය භක්තිමත් වනු පිණිස අල්ලාහ් ඔවුනට තම සංඥාවන් පැහැදිලි කරනුයේ මෙලෙස ය."/>
        <aya index="188" text="නුඹලා අතර අසාධාරණ අන්දමින් නුඹලා එකිනෙකාගේ වස්තූන් අනුභව නොකරවු. තවද ඒවා නුඹලා (තහනම් බව) දැනුවත්වම ජනයාගේ වස්තූන් වලින් කොටසක් පාපකාරී අයුරින් අනුභව කිරීම පිණිස බලධාරීන් වෙතට (අල්ලස් වශයෙන්) නොයවවු."/>
        <aya index="189" text="(නබිවරය,) නුඹගෙන් නව චන්ද්‍රයන් පිළිබඳව ඔවුහු විමසති. &quot;එය ජනයා සඳහා ද 'හජ්' (වතාවත්) සඳහා ද වූ කාල නියමයන් යැ&quot;යි පවසවු. නිවෙස් වලට ඒවායෙහි පිටුපසින් ඇතුළු වීම යහකමක් නොවේ. එහෙත් යහකම (ඇත්තන්) යනු බිය භක්තිය ඇත්තන්ය. නිවෙස් වලට ඒවායෙහි (ඉදිරි) දොරටු වලින් ඇතුළු වවු. නුඹලා ජය ලබා ගනු පිණිස අල්ලාහ්ට බිය භක්තිමත් වවු."/>
        <aya index="190" text="කවරෙකු නුඹලා සමග යුද වදින්නේ ද ඔවුන් සමග අල්ලාහ්ගේ මාර්ගයෙහි නුඹලා යුද වදිවු. තවද නුඹලා සීමාව ඉක්මවා නොයවු. සැබැවින්ම අල්ලාහ් සීමාව ඉක්ම වන්නන්ව ප‍්‍රිය නොකරයි."/>
        <aya index="191" text="නුඹලා ඔවුන් හසු වූ තැන ඔවුන්ව ඝාතනය කරවු. තවද ඔවුන් නුඹලාව පිටුවහල් කළ ස්ථානයෙන් නුඹලා ද ඔවුන්ව පිටුවහල් කරවු. තවද ව්‍යසනය ඝාතනයට වඩා ඉතා දරුණුය. (කෙසේ නමුත්) මස්ජිදුල් 'හරාම්' අබියස, ඔවුන් නුඹලා සමග එහි යුද වදිනා තෙක් නුඹලා ඔවුන් සමග යුද නොවදිවු. ඔවුන් නුඹලා සමග යුද වදින්නේ නම් නුඹලා ද ඔවුන්ව ඝාතනය කරවු. එලෙසය ප‍්‍රතික්ෂේපකයින්ගේ ප‍්‍රතිවිපාකය වනුයේ."/>
        <aya index="192" text="ඔවුන් (අල්ලාහ්ට ආදේශ තැබීම) අත හැර දමන්නේ නම් සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="193" text="ව්‍යසනය ඇති නොවී තවද දහම අල්ලාහ්ටම වන තෙක් නුඹලා ඔවුන් සමග යුද වදිවු. නමුත් ඔවුන් (ආදේශ තැබීම) අතහැර දමන්නේ නම් සතුරුකම අපරාධකරුවන් කෙරෙහි හැර අන් කිසිවෙකුට නොමැත."/>
        <aya index="194" text="ශුද්ධ වූ මාසය (තුළ යුද්ධයට ආ විට ඒ) වෙනුවෙන් ශුද්ධ වූ මාසය (තුළ යුද කිරීමට අනුමත) වේ. පාරිශුද්ධ දෑ (උල්ලංඝනය කළ විට ඒ) වෙනුවෙන් සමප‍්‍රතිදඬුවමක් ඇත. (ශුද්ධ වූ මාසයන්හි) නුඹලාට එරෙහිව කවරෙකු සීමාව ඉක්මවා යන්නේ ද නුඹලාට එරෙහිව ඔහු සීමාව ඉක්මවූවාක් මෙන් නුඹලා ද ඔහුට එරෙහිව සීමාව ඉක්මවා යවු. තවද නුඹලා අල්ලාහ්ට බිය භක්තිමත් වවු. තවද අල්ලාහ් බිය භක්තිකයින් සමග යැයි දැන ගනිවු."/>
        <aya index="195" text="නුඹලා අල්ලාහ්ගේ මාර්ගයේ වියපැහැදම් කරවු. නුඹලාගේ දෑත් විනාශය කරා නොදමවු. තවද යහපත කරවු. සැබැවින්ම අල්ලාහ් යහපත කරන්නන්ව ප‍්‍රිය කරන්නේය."/>
        <aya index="196" text="'හජ්' හා 'උම්රා' අල්ලාහ් වෙනුවෙන් නුඹලා සම්පූර්ණ කරවු. (එය සම්පූර්ණ කිරීමෙන්) නුඹලාව වළක්වනු ලැබුයේ නම් හද්යයෙන්(සත්ව කැප කිරීමකින්) පහසු වන දෑ (නුඹලා කැප කළ යුතුව) ඇත. හද්යය එහි නිශ්චිත ස්ථානයට පැමිණෙන තෙක් නුඹලාගේ හිස් මුඩු නොකරවු. නුඹලාගෙන් කවරෙකු රෝගියෙකුව හෝ එසේත් නොමැති නම් ඔහුට තම හිසෙහි වේදනාවක් ඇති වූ විටෙක (එමගින් හිස මුඩු ගෑමට සිදු වුවහොත් ඒ සඳහා) උපවාසයෙන් හෝ 'සදකාවෙන්' හෝ සත්ව කැප කිරීමෙන් වන්දියක් (ගෙවිය යුතුව) ඇත. නුඹලා (යම් බාධකයකින්) සුරක්ෂිත වූයේ නම්, එවිට කවරෙකු උම්රාවෙන් (පසු) 'හජ්' වන තෙක් (ඉහ්රාමය මගින් තහනම් වන දෑහි නියැළීමෙන්) ප‍්‍රයෝජනයක් ලබන්නේ ද (ඔහු) හද්යයෙන් පහසු දෑ (කැප කළ යුතුව) ඇත. කවරෙකු (හද්ය දීමට හැකියාව) නොලැබුවේ ද හජ්හි දින තුනක ද නුඹලා නැවත (තම නිවෙස් කරා) පැමිණි පසු දින සතක ද උපවාස ශීලය (ඉටු කළ යුතුව) ඇත. එය පූර්ණ දින දහයකි. මෙ(ම නීති)ය තම පවුල මස්ජිද් හරාම්හි පදිංචිකරුවන් නොවන අයටය. නුඹලා අල්ලාහ්ට බිය භක්තිමත් වවු. අල්ලාහ් දඬුවම් දීමෙහි දැඩි බව නුඹලා දැන ගනිවු."/>
        <aya index="197" text="හජ් (වන්දනය ඉටු කළ යුතු වන්නේ) මැනවින් දන්නා වූ මාසයන්(හි)ය. කවරෙකු එහි හජ් වතාව ඉටුකිරීම (තමන්ට) අනිවාර්යය කර ගන්නේ ද (ඔහුට) හජ් වන්දනයෙහි ලිංගික ඇසුර ද පාපකම් ද නොමනා තර්ක ද (අනුමත) නැත. නුඹලා කවර යහපත් දෙයක් කළ ද එය අල්ලාහ් මැනවින් දන්නේය. (හජ් වන්දනය වෙනුවෙන්) අවශ්‍ය කළමනා රැස් කර ගනිවු. සැබැවින්ම අවශ්‍යය කළමනා අතුරින් ශ්‍රේෂ්ඨ වන්නේ බිය භක්තිමත්කමය. තවද නුවණැත්තනී, නුඹලා මා හට බිය භක්තිමත් වවු."/>
        <aya index="198" text="නුඹලාගේ පරමාධිපතිගෙන් වූ භාග්‍යය (ව්‍යාපාරික කටයුතු තුළින්) සෙවීම නුඹලාට වරදක් නැත. අරෆා( නම් ස්ථානයෙ)හි සිට නුඹලා (ජන ගඟ අතුරින්) ගලා එන විට මෂ්අරිල් හරාම්( නම් ස්ථානයෙ)හි අල්ලාහ්ව (හඬනගා) සිහිපත් කරවු. තවද මීට පෙර නුඹලා නොමග ගියවුන් අතරෙහි සිටියදී නුඹලාට ඔහු යහමග පෙන්වූ හෙයින් නුඹලා ඔහුව (හඬනගා) සිහිපත් කරවු."/>
        <aya index="199" text="ඉන්පසුව ජනයා (ජන ගඟ අතුරින්) ගලා එන (අරෆා නම්) තැනින් නුඹලා ද (මුzස්දලිෆා නම් ස්ථානයට) එවු. තවද නුඹලා අල්ලාහ්ගෙන් සමාව ඇයැදිවු. සැබැවින්ම අල්ලාහ් ක්ෂමාශීලීය කරුණාභරිතය."/>
        <aya index="200" text="නුඹලාගේ (හජ්) වන්දනාමාන නුඹලා අවසන් කළ පසු නුඹලාගේ මුතුන් මිත්තන්ව නුඹලා සිහිපත් කරන්නාක් මෙන් හෝ එයටත් වඩා දැඩිව අල්ලාහ්ව සිහිපත් කරවු. &quot;අපගේ පරමාධිපතියාණනි, මෙලොවෙහි (සම්පත්) පිරිනමනු මැනව!&quot; යැයි ඇයැදින අය ජනයින් අතුරින් සිටිති. ඔහුට මතු ලොවෙහි කිසිදු කොටසක් නොමැත."/>
        <aya index="201" text="තවද &quot;අපගේ පරමාධිපතියාණනි, අපට මෙලොවෙහි යහපත ද මතු ලොවෙහි යහපත ද පිරිනමනු මැනව! තවද (නිරා) ගින්නේ වේදනාවෙන් අපව ආරක්ෂා කරනු මැනව!&quot; යැයි ඇයැදින අය ද ඔවුන් අතර සිටිති."/>
        <aya index="202" text="ඔවුන්ටමය තමන් උපයා ගත් දැයින් (අල්ලාහ් ඔවුන්ට වෙන් කළ) කොටස හිමි වන්නේ. තවද අල්ලාහ් විනිශ්චය කිරීමෙහි ශීඝ‍්‍රය."/>
        <aya index="203" text="(අයියාමුත් තෂ්රීක් යන) නියමිත දින ගණන්හි අල්ලාහ්ව නුඹලා සිහිපත් කරවු. කවරෙකු දින දෙකකින් (මිනා පිටියෙන් පිටවීමට) ඉක්මන් වන්නේ ද ඔහුට පාපයක් නැත. කවරෙකු (තෙවන දිනය තෙක්) ප‍්‍රමාද වන්නේ ද ඔහුට ද පාපයක් නැත. (මෙය) බිය භක්තිමත් වන්නන්ටය. තවද අල්ලාහ්ට නුඹලා බිය භක්තිමත් වවු. නුඹලා රැස්කරනු ලබන්නේ ඔහු වෙතමයැ'යි දැන ගනිවු."/>
        <aya index="204" text="(නබිවරය,) කවරෙකුගේ ප‍්‍රකාශය ලෞකික ජීවිතයේදී නුඹව මවිතයට පත් කරන්නේ ද එවැනි අය ජනයින් අතර සිටිති. ඔහු තම සිතෙහි ඇති දෑ කෙරෙහි අල්ලාහ්ව සාක්ෂි වශයෙන් තබයි. ඔහු තර්ක කිරීමෙහි දැඩිය."/>
        <aya index="205" text="පසුව ඔහු (නුඹ වෙතින්) හැරී ගිය විට මිහිතලයේ එහි කලහකාරකම් කිරීමටත් අස්වැනු හා (පශු කුලයට අයත් සත්ව) පරපුර විනාශ කිරීමටත් උත්සාහ දරයි. කලහකාරකම් කිරීම අල්ලාහ් ප‍්‍රිය නොකරන්නේය."/>
        <aya index="206" text="'අල්ලාහ්ට බිය භක්තිමත් වවු' යැයි ඔහුට කියනු ලැබූ විට, පුහුමානය ඔහුව පාපයෙන් ග‍්‍රහණය කරයි. ඔහුට නිරය ප‍්‍රමාණවත්ය. තවද සැබැවින්ම (එහි) යහන කෙතරම් නින්දනීය ද!"/>
        <aya index="207" text="කවරෙකු අල්ලාහ්ගේ තෘප්තීන් සොයා තමන්වම විකුණන්නේ ද(පරිත්‍යාග කරන්නේ ද) එවැනි අය ජනයින් අතුරින් සිටියි. අල්ලාහ් ගැත්තන් සමග සානුකම්පිතය."/>
        <aya index="208" text="විශ්වාස කළවුනි! නුඹලා සම්පූර්ණයෙන්ම ඉස්ලාමයට ඇතුළු වවු. 'ෂෙයිතාන්ගේ' පිය සටහන් අනුගමනය නොකරවු. සැබැවින්ම ඔහු නුඹලාට ප‍්‍රකට සතුරෙකි."/>
        <aya index="209" text="නුඹලාට පැහැදිලි සංඥාවන් පැමිණි පසුව ද නුඹලා මග ලිස්සා යන්නේ නම් අල්ලාහ් (දඩුවම් දීමෙහි) අති බලසම්පන්නය සර්ව ප‍්‍රඥාවන්තය යැයි දැන ගනිවු."/>
        <aya index="210" text="වලාවන්හි සෙවණැලි අතුරින් අල්ලාහ්ගේ විධානය ද 'මලක්වරුන්' ද (දඬුවම රැගෙන) ඔවුන් වෙත පැමිණෙන තෙක් ඔවුන් අපේක්ෂාවෙන් සිටිනවා ද? විෂය තීන්දු වී හමාරය. විෂයයන් යළි පමුණුවනු ලබන්නේ අල්ලාහ් වෙතමය."/>
        <aya index="211" text="(නබිවරය,) 'ඉස්රාඊල්ගේ' දරුවන්ගෙන් 'පැහැදිලි සංඥාවෙන් (යුත් සාධක) කොපමණක් ඔවුන් වෙත පැමිණියා දැ?'යි විමසවු. අල්ලාහ්ගේ භාග්‍යය තමන් වෙත පැමිණි පසුව ද යමෙකු එය වෙනස් කරන්නේ නම්, සැබැවින්ම අල්ලාහ් දඬුවම් දීමෙහි දැඩිය."/>
        <aya index="212" text="ප‍්‍රතික්ෂේප කළවුනට ලෞකික ජීවිතය අලංකාර කරනු ලැබ ඇත. තවද ඔවුන් විශ්වාස කළවුනට සමච්චල් කරමින් සිටිති. (නමුත්) අල්ලාහ් කෙරෙහි බිය භක්තිමත් වූවන් (මළවුන් නැවත) නැගිටුවනු ලබන දිනයේ ඔවුනට ඉහළින්ය. අල්ලාහ් අභිමත කරන්නන්ට (කිසිදු) ගණනයකින් තොරව සම්පත් සපයන්නේය."/>
        <aya index="213" text="ජනයින් (අල්ලාහ්ට අවනත වන) එකම ප‍්‍රජාවක්ව සිටියෝය. එවිට (ඔවුනතර විශ්වාසය විෂයෙහි භේද ඇති කර ගත් හෙයින්) සුබාරංචි දෙන්නන් ලෙස හා අවවාද කරන්නන් ලෙස අල්ලාහ් 'නබිවරුන්' යැව්වේය. ජනයා කවර දෙයක් සම්බන්ධව මතභේද ඇති කර ගත්තේ ද ඒ විෂයෙහි ඔහු(අල්ලාහ්) ඔවුනතර තීන්දු දීම පිණිස ඔවුන්(නබිවරුන්) සමග සත්‍යයෙන් යුත් ධර්ම පුස්තකය පහළ කළේය. එ(ම ධර්ම පුස්තක)ය පිරිනමනු ලැබූ අයමය පැහැදිලි සංඥාවන් තමන්ට පැමිණි පසුත් ඔවුනතර ඊර්ෂ්‍යාව හේතුවෙන් එහි මතභේද ඇති කර ගත්තේ. විශ්වාස කළවුන් කවර සත්‍යය දෙයක් විෂයෙහි මතභේද ඇති කර ගත්තේ ද ඔවුනට අල්ලාහ්, තම අභිමතය පරිදි ඒ වෙතට නිවැරදි මග පෙන්වූයේය. අල්ලාහ්, තමා අභිමත කරන්නන්ට ඍජූ මාර්ගය කරා යොමු කරයි."/>
        <aya index="214" text="නුඹලාට පෙර වාසය කර ඉකුත්වූවන්ට (ඇති වූ දෑ) මෙන් (පරීක්ෂණයක්) නුඹලාට නොපැමිණි තත්ත්වයේ නුඹලා ස්වර්ගයට ඇතුළු වන්නට සිතන්නෙහු ද? දුෂ්කරතා හා දැඩි උවදුරු ඔවුන්ව වෙළා ගත්තේය. (කෙතරම් ද යත්) 'රසූල්වරයා' ද ඔහු සමග සිටි විශ්වාස කළවුන් ද 'අල්ලාහ්ගේ උපකාරය කවදා (පැමිණේවි) දැ?'යි ප‍්‍රකාශ කරන තරමට ඔවුන් කම්පනයට පත් කරනු ලැබුවෝය. 'දැන ගනිවු, අල්ලාහ්ගේ උපකාරය ඉතා සමීපය.' (යැයි නබිවරයාගේ ප‍්‍රකාශයෙන් ඔවුන් සෑහීමට පත් වූහ.)"/>
        <aya index="215" text="(නබිවරය,) ඔවුහු තමන් වියදම් කළ යුත්තේ කුමක් දැ?යි නුඹගෙන් විමසන්නෝය.  &quot;වස්තූන් වලින් නුඹලා වියදම් කරන දෑ එය දෙමාපියන්ට ද ඥාතීන්ට ද අනාථයින්ට ද දිළිඳුන්ට ද මගියන්ට ද විය යුතුය. තවද නුඹලා යම් යහපතක් කරන්නේ නම් සැබැවින්ම අල්ලාහ් එය මැනවින් දන්නාය.&quot; යැයි පවසවු."/>
        <aya index="216" text="සටන් වැදීම නුඹලාට පිළිකුල් වුව ද එය නුඹලාට අනිවාර්යය කරනු ලැබ ඇත. නුඹලාට යමක් යහපත්ව තිබියදී නුඹලා එය පිළිකුල් කළ හැක. තවද නුඹලාට යමක් අයහපත්ව තිබියදී නුඹලා එය ප‍්‍රිය කළ හැක. අල්ලාහ් (ඒ බව) මැනවින් දන්නේය. තවද නුඹලා නොදන්නෙහුය."/>
        <aya index="217" text="(නබිවරය,) ශුද්ධ වූ මාසයන් පිළිබඳව, (එනම්) එහි යුද වැදීම ගැන නුඹෙන් ඔවුහු විමසති. &quot;එහි සටන් වැදීම මහා වරදකි. නමුත් (ජනයාව) අල්ලාහ්ගේ මාර්ගයෙන් වැළැක්වීම, ඔහුව ප‍්‍රතික්ෂේප කිරීම තවද මස්ජිදුල් 'හරාමයෙන්' ද (ජනයාව වැළැක්වීම) සහ එහි වැසියන් එයින් පිටුවහල් කිරීම අල්ලාහ් අබියස (මෙම මාසයන්හි යුද කිරීමට වඩා) මහා වරදකි. (පරමාධිපතිට ආදේශ තැබීම යන) අක‍්‍රමිකතාව ඝාතනයට වඩා මහා වරදකි&quot; යැයි පවසවු. (විශ්වාසිකයිනි, 'හර්බී' ප‍්‍රතික්ෂේපක) ඔවුනට හැකි නම් ඔවුන් නුඹලාගේ දහමින් නුඹලාව (දේව ප‍්‍රතික්ෂේපය වෙත) හරවන තෙක් නුඹලා සමග යුද වදිමින්ම සිටිති. නුඹලාගෙන් කවරෙකු තම දහමින් හැරී තමන් ප‍්‍රතික්ෂේපකයෙකු ලෙස මිය යන්නේ ද ඔවුහුමය මෙලොව හා මතුලොව තමන්ගේ (යහ) ක‍්‍රියාවන්(හි ප‍්‍රතිඵල) නිෂ්ඵල වූවන් වන්නේ. තවද ඔවුහුමය (නිරා) ගින්නෙහි සගයින් වන්නේ. ඔවුහු එහි සදාතනිකයෝ වෙති."/>
        <aya index="218" text="සැබැවින්ම විශ්වාස කළවුන් ද 'හිජ්රත්' කර අල්ලාහ්ගේ මාර්ගයෙහි ජිහාද් කළවුන් ද ඔවුහුමය අල්ලාහ්ගේ කරුණාව බලාපොරොත්තු වන්නෝ. තවද අල්ලාහ් ක්ෂමාශීලීය කරුණාභරිතය."/>
        <aya index="219" text="(නබිවරය,) සූදුව හා සුරාව පිළිබඳව නුඹගෙන් ඔවුහු විමසන්නෝය. &quot;ඒ දෙකෙහි විශාල පාපයක් ද ජනයාට සුළු ප‍්‍රයෝජනයක් ද ඇත. (නමුත්) ඒ දෙකෙහි පාපය ඒ දෙකෙහි ප‍්‍රයෝජනයට වඩා විශාලය.&quot; යැයි පවසවු. තවද ඔවුහු තමන් වියදම් කළ යුත්තේ කුමක් දැ'යි ද නුඹගෙන් විමසන්නෝය. &quot;(වියදම් කළ යුත්තේ) අතිරික්ත දෑ&quot; යැයි පවසවු. නුඹලා සිතා බලනු පිණිස එලෙසය නුඹලාට අල්ලාහ් (තමන්ගේ) වදන් පැහැදිලි කරනුයේ."/>
        <aya index="220" text="(එනම්) මෙලොවෙහි (අස්ථීරභාවය) හා මතු ලොවෙහි (සදාතනිකභාවය සිතා බලනු පිණිසය). තවද (නබිවරය,) අනාථයින් පිළිබඳව නුඹගෙන් ඔවුහු විමසන්නෝය. &quot;ඔවුනට සෙත සැලසීම යහපතය. ඔවුන් සමග නුඹලා මිශ‍්‍ර (වී ජීවත්) වන්නේ නම් එවිට (ඔවුන්) නුඹලාගේ සහෝදරයින් වන්නෝය.&quot; යැයි පවසවු. කලහකරුවාව යහපත ඉටු කරන්නාගෙන් (කවරෙකු ද යන්න) වෙන් කොට අල්ලාහ් දන්නේය. අල්ලාහ් අභිමත කළේ නම් ඔහු නුඹලාව දුෂ්කර තත්ත්වයකට පත් කරන්නට තිබුණේය. සැබැවින්ම අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="221" text="(විශ්වාසිකයිනි, අල්ලාහ්ට) ආදේශ කරන්නියන් ඔවුන් (අල්ලාහ්ව) විශ්වාස කරන තෙක් නුඹලා ඔවුන්ව විවාහ කර නොගනිවු. ආදේශ කරන්නිය නුඹලාව ආකර්ෂණයට පත් කළ ද ඇයට වඩා විශ්වාස කළ වහලියක් උසස්ය. නුඹලා (විශ්වාස කළ කාන්තාවන්ව) ආදේශ කරන්නන්ට ඔවුන් විශ්වාස කරන තෙක් විවාහ කර නොදෙවු. ආදේශ කරන්නා නුඹලාව ආකර්ෂණයට පත් කළ ද ඔහුට වඩා විශ්වාස කළ වහලෙක් උසස්ය. (ආදේශක) ඔවුහු නිරය කරා කැඳවන්නෝය. අල්ලාහ් ඔහුගේ අභිමතය අනුව ස්වර්ගය හා ක්ෂමාව කරා කැඳවන්නේය. ජනයා උපදෙස් ලබනු පිණිස ඔවුනට ඔහුගේ වදන් ඔහු පැහැදිලි කරන්නේය."/>
        <aya index="222" text="(නබිවරය,) ඔසප් පිළිබඳව නුඹගෙන් ඔවුහු විමසන්නෝය. &quot;එය කිලිටකි&quot; යැයි පවසවු. එහෙයින් ඔසප්( කාලයෙ)හි භාර්යාවන්ගෙන්(ලිංගික ඇසුරෙන්) වැළකී සිටිවු. ඔවුන් පිරිසිදු වන තෙක් ඔවුන් සමග (ලිංගික ඇසුරට) සමීප නොවවු. ඔවුන් පිරිසිදු වූවා නම් අල්ලාහ් නුඹලාට නියම කළ පෙදෙසින් ඔවුන් වෙත යවු. සැබැවින්ම (තමන් කළ වරදට) පශ්චාත්තාපයේ නියැළෙන්නන්ව අල්ලාහ් ප‍්‍රිය කරන්නේය. තවද පිවිතුරුව සිටින්නන්ව ද අල්ලාහ් ප‍්‍රිය කරන්නේය."/>
        <aya index="223" text="නුඹලාගේ භාර්යාවෝ නුඹලාට වපුරන කෙතකි. නුඹලාගේ කෙතට නුඹලා අභිමත අයුරින් යවු. නුඹලා වෙනුවෙන් (යහපත් ක‍්‍රියාවන්) නුඹලා පෙරටු කරගනිවු. තවද අල්ලාහ්ට බිය භක්තිමත් වවු. තවද නුඹලා ඔහුව මුණ ගැහෙන්නන් බව දැන ගනිවු. තවද (නබිවරය,) විශ්වාස කළවුනට ශුභාරංචි පවසවු."/>
        <aya index="224" text="තවද නුඹලා යහපත කිරීමට ද (අල්ලාහ්ට) බිය භක්තිමත් වීමට ද ජනයා අතර සමාදානය ඇති කිරීමට ද එරෙහිව නුඹලා කරන දිවුරුම් වලට අල්ලාහ්(ගේ නාමය) විෂය කර නොගනිවු. අල්ලාහ් සර්ව ශ‍්‍රාවකය සර්වඥය."/>
        <aya index="225" text="නුඹලාගේ දිවුරීම්හි ඵල රහිත දෑ තුළින් අල්ලාහ් නුඹලාව වරදට ග‍්‍රහණය නොකරන්නේය. නමුත් ඔහු නුඹලාව වරදට ග‍්‍රහණය කරන්නේ (චේතනාවෙන් යුතු වූ) නුඹලාගේ සිත් උපයා ගත් දෑ(දිවුරුම්) හේතුවෙනි. අල්ලාහ් අති ක්ෂමාශීලීය දැඩි ඉවසිලිවන්තය."/>
        <aya index="226" text="තම භාර්යාවන්ගෙන් (ලිංගික ඇසුරෙන්) ඈත් වී සිටින බවට දිවුරන්නන් හට මාස හතරක පොරොත්තු කාලයක් ඇත. ඔවුන් එයින්(දිවුරීමෙන් මිදී සංසර්ගයේ යෙදීම මගින්) නැවත හැරෙන්නේ නම් සැබැවින්ම අල්ලාහ් ක්ෂමාශීලීය පරම කරුණාභරිතය."/>
        <aya index="227" text="(එම පොරොත්තු කාලය තුළ) ඔවුන් දික්කසාදයට දැඩි අධිෂ්ඨානයක් කර ගත්තේ නම්, (එය ඉටු කළ හැකිය. මන්දයත්) සැබැවින්ම අල්ලාහ් සර්ව ශ‍්‍රාවකය සර්වඥය."/>
        <aya index="228" text="දික්කසාදය ප‍්‍රකාශ කරනු ලබන්නියන් තමන් විසින්ම කුරූඋ වාර තුනක් පොරොත්තු කළ යුතුය. ඔවුන් අල්ලාහ්ව ද අවසාන දිනය ද විශ්වාස කරන්නේ නම් ඔවුන්ගේ ගර්භයන් තුළ අල්ලාහ් නිර්මාණය කළ දෑ සැඟ වීමට ඔවුනට අවසර නොමැත්තේය. ඔවුන් නැවත එකඟතාවක් අපේක්ෂා කරන්නේ නම් ඔවුන්ව ඒ (පොරොත්තු කාලය) අතරතුර ආපසු කැඳවා ගැනීමට ඉතා උරුමය ඇත්තා ඔවුන්ගේ ස්වාමි පුරුෂයින්මය. ඔවුනට (ස්වාමි පුරුෂයින් සඳහා කළයුතු වගකීම්) තිබෙන්නාක් සේ යහ අයුරින් ඔවුන් සඳහා (ස්වාමි පුරුෂයින්ගෙන් ලැබිය යුතු නිසි අයිතිවාසි කම්) ද ඇත. (එහෙත්) ඔවුනට වඩා පුරුෂයින්ට තරාතිරමක් ඇත. අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="229" text="දික්කසාදය ප‍්‍රකාශ කිරීම දෙවරකි. ඉන් පසුව යහපත් අයුරින් රඳවා ගැනීම හෝ නිසි අයුරින් මුදවා හැරීම කළ යුතුය. අල්ලාහ් නියම කළ සීමාවන් දෙදෙනා විසින් පවත්වා ගෙන යාමට නොහැකි වේ යැයි දෙදෙනාම බිය වන්නේ නම් හැර, ඔවුනට(ස්ත‍්‍රීන්ට) නුඹලා ('මහ්ර්' වශයෙන්) ලබා දුන් කිසිවක් නුඹලා නැවත ගැනීම නුඹලාට අනුමත නැත. අල්ලාහ් නියම කළ සීමාවන් ඔවුන් දෙදෙනා විසින් පවත්වා ගෙන යාමට නොහැකි යැයි නුඹලා බිය වන්නේ නම්, ඇය තමාව මුදවා ගැනීමක් වශයෙන් (ඔහුට) යමක් ලබා දෙන්නේ ද එය (ලබා දීම හෝ පිළිගැනීම) විෂයෙහි ඔවුන් දෙදෙනාට වරදක් නැත. මේවා අල්ලාහ් නියම කළ සීමාවන්ය. ඒවා නුඹලා ඉක්මවා නොයවු. කවරෙකු අල්ලාහ්ගේ සීමාවන් ඉක්මවා යන්නේ ද ඔවුන්මය අපරාධකාරයින් වන්නේ."/>
        <aya index="230" text="ඔහු ඇයට (තෙවැනි වරටත්) දික්කසාදය ප‍්‍රකාශ කළේ නම් ඇය ඔහු හැර තවත් අයෙකු විවාහ කර ගන්නා තුරු ඇය තවදුරටත් ඔහුට (නැවත විවාහ කිරීමට) අනුමත නොවන්නේය. ඔහු(දෙවැනි පුරුෂයා) ඇයව දික්කසාද කළේ නම් (ඇය හා පළමු පුරුෂයා යන) ඔවුන් දෙදෙනා අල්ලාහ් නියම කළ සීමාවන් පවත්වා ගෙන යාමට සිතන්නේ නම් ඔවුන් දෙදෙනා එකිනෙකා (විවාහ ජීවිතයට) නැවත හැරීම ඔවුන් දෙදෙනාට වරදක් නැත. මේවා අල්ලාහ් නියම කළ සීමාවන්ය. ඒවා ඔහු අවබෝධ කර ගන්නා වූ පිරිසකට පැහැදිලි කර දෙන්නේය."/>
        <aya index="231" text="නුඹලා කාන්තාවන්ට (වරක්) දික්කසාදය ප‍්‍රකාශ කළ විට ඔවුහු ඔවුන්ගේ පොරොත්තු කාල(යේ අවසාන)යට එළඹුණේ නම්, එවිට ඔවුන්ව නුඹලා යහපත් අයුරින් රඳවා ගනිවු. එසේ නොමැති නම් ඔවුන්ව නුඹලා යහපත් අයුරින් මුදවා හරිවු. නුඹලා (ඔවුනට) අපරාධ කිරීම පිණිස හිංසාකාරීව ඔවුන්ව රඳවා නොගනිවු. කවරෙකු එලෙස කරන්නේ ද ඔහු තමන්ටම අපරාධ කර ගත්තේය. තවද නුඹලා අල්ලාහ්ගේ වදන් සරදමක් ලෙස නොගනිවු. නුඹලා වෙත වූ අල්ලාහ්ගේ භාග්‍යයන් ද ධර්ම පුස්තකයෙන්(අල් කුර්ආනය) හා ඥානයෙන් ඔහු නුඹලා වෙත පහළ කළ දෑ ද සිහිපත් කරවු. එයින් නුඹලාට උපදෙස් දෙන්නේය. තවද අල්ලාහ්ට බිය භක්තිමත් වවු. අල්ලාහ් සියලු දෑ පිළිබඳව සර්වඥ බව නුඹලා දැන ගනිවු."/>
        <aya index="232" text="නුඹලා කාන්තාවන්ට (වරක්) දික්කසාදය ප‍්‍රකාශ කළ විට ඔවුහු ඔවුන්ගේ පොරොත්තු කාල(යේ අවසාන)යට එළඹුණේ නම් යහපත් අයුරින් (අඹු සැමි) ඔවුන් අතර අන්‍යෝන්‍යය පිළිගැනීමක් ඇති වූ කල (භාරකාරයින් වන) නුඹලා ඔවුන් තම සැමියන් (නැවත) විවාහ කර ගැනීමෙන් ඔවුන්ව නොවළක්වවු. නුඹලා අතුරින් අල්ලාහ්ව ද අවසන් දිනය ද විශ්වාස කරමින් සිටි අයට මෙමගින් උපදෙස් දෙනු ලබන්නේය. මෙය නුඹලාට අති පාරිශුද්ධය අති පවිත‍්‍රය. අල්ලාහ් (ඒ බව) මැනවින් දන්නේය. තවද නුඹලා නොදන්නෙහුය."/>
        <aya index="233" text="(අඹු සැමියන් දික්කසාද සමයෙහි තම දරුවන්ට) කිරි දීම සම්පූර්ණ කිරීමට යමෙකු අදහස් කරන්නේ නම් මව්වරුන් තම දරුවන්ට පූර්ණ වසර දෙකක් කිරි දිය යුතුය. ඔවුන්ගේ(මව්වරුන්ගේ) ආහාරයත් ඔවුන්ගේ වස්ත‍්‍රත් යහ අයුරින් ලබා දීම කවරෙකුට දරුවා සතු වන්නේ ද ඔහුහට(පියාහට පැවරෙන) වගකීමකි. කිසිවෙකු ඔහුගේ හැකියාවන්ට අනුව මිස පවරනු නොලබයි. මවකට තම දරුවා හේතුවෙන් හිංසා නොපමුණු විය යුතුය. කවරෙකුට දරුවා සතු වන්නේද ඔහුට ද තම දරුවා හේතුවෙන් (හිංසා නොපමුණු විය යුතුය). (දරුවාගේ) උරුමක්කරුවන්ටත් එලෙසම වගකීම් පැවරේ. (දෙමාපියන්) සාකච්ඡාවකින් හා ඔවුන් දෙදෙනා අතර වූ එකඟතාවකින් (වසර දෙකක් ඇතුළත) මව්කිරි වැරීමට සිතන්නේ නම් ඔවුන් දෙපොළට (එසේ කිරීම) වරදක් නැත. නුඹලා නුඹලාගේ දරුවන්ට කිරි පෙවීමට (කිරි මවකු) අපේක්ෂා කරන්නේ නම් යහ අයුරින් නුඹලා (කිරි මවට) දෙන දෑ(කුලිය) නුඹලා ලබා දෙන්නේ නම් එය නුඹලාට වරදක් වන්නේ නැත. නුඹලා අල්ලාහ්ට බිය භක්තිමත් වවු. තවද නුඹලා කරන දෑ පිළිබඳව අල්ලාහ් සුපරික්ෂාකාරී බව නුඹලා දැන ගනිවු."/>
        <aya index="234" text="නුඹලා අතුරින් කවරෙකු තම භාර්යාවන් (මෙලොවෙහි) හැර දමා මරණයට පත් වන්නේ ද (භාර්යාවන් වන) ඔවුන් (නැවත විවාහ නොවී) සිව් මසක් හා දස දිනක පොරොත්තු කාලයක් සිටිය යුතුය. ඔවුහු ඔවුන්ගේ පොරොත්තු කාල(යේ අවසාන)යට එළැඹුණේ නම් (ඉස්ලාමය) පිළිගත් අයුරින් ඔවුන්ගේ විෂයයෙහි ඔවුන් කළ දෑ පිළිබඳව නුඹලාට වරදක් නැත. නුඹලා කරන දෑ පිළිබඳව අල්ලාහ් අභිඥානවන්තය."/>
        <aya index="235" text="(ඉද්දා කාලය ගෙවමින් සිටින) ස්ත‍්‍රීන්ට විවාහ යෝජනාව ගැන නුඹලා ඒ පිළිබඳව ඉඟියෙන් දැන්වීම හෝ නුඹලාගේ සිත් තුළ සඟවා තබා ගැනීම හෝ නුඹලා කෙරෙහි වරදක් නොවේ. සැබැවින්ම නුඹලා ඔවුන්(ස්ත‍්‍රීන්) සිහි කරන්නෙහු යැයි අල්ලාහ් හොඳින් දන්නේය. එනමුත් (ඉස්ලාමය) පිළිගත් වදනක් නුඹලා පැවසීම හැර ඔවුන්ට රහසිගතව (විවාහය සඳහා) ප‍්‍රතිඥා නොදෙවු. තවද නිශ්චිත පොරොත්තු කාලය අවසන් වන තුරු විවාහ ගිවිසුම ස්ථීරවම නුඹලා නිශ්චය නොකරවු. අල්ලාහ් නුඹලාගේ සිත්හි ඇති දෑ මැනවින් දන්නේ යැයි නුඹලා දැන ගනිවු. එබැවින් නුඹලා ඔහුට බිය වවු. තවද අල්ලාහ් අති ක්ෂමාශීලීය දැඩි ඉවසිලිවන්තය. යන්න නුඹලා දැන ගනිවු."/>
        <aya index="236" text="නුඹලා ස්ත‍්‍රීන්ව (ලිංගිකව) ස්පර්ශ නොකොට හෝ ඔවුනට 'මහ්ර්' නියම නොකොට සිටිය දී නුඹලා ඔවුන්ව දික්කසාද කළහොත් නුඹලා කෙරෙහි වරදක් නොවේ. තවද ධනවතා තමන්ගේ හැකියාව අනුව ද දිළින්ඳා තමන්ගේ හැකියාව අනුව ද සැදැහැමියන් හට ඇති වගකීමක් වශයෙන් (ඉස්ලාමය) පිළිගත් අයුරින් නුඹලා ඔවුන්ට ත්‍යාගයක් පිරිනමවු."/>
        <aya index="237" text="නුඹලා ඔවුනට 'මහ්ර්' (ප‍්‍රමාණය) නියම කර තිබියදී නුඹලා ඔවුන් (ලිංගිකව) ස්පර්ශ කිරීමට පෙර දික්කසාද කළහොත් නියම කළ දැයින් අඩක් (පිරිනැමීම අනිවාර්යය) වේ. (එනමුත්) ඔවුන්(බිරින්දෑවරුන්) හෝ විවාහ බන්ධනය තම අතෙහි ඇත්තා(ස්වාමිපුරුෂයා) හෝ (ත්‍යාගශීලීව) කමාකර දැමුවොත් මිස. (ස්වාමි පුරුෂයින් වන) නුඹලා ක්ෂමාශීලී වීම බිය භක්තිමත්භාවයට ඉතා සමීපය. නුඹලා අතරේ දයාශීලීත්වය අමතක නොකරවු. සැබැවින්ම අල්ලාහ් නුඹලා කරන දෑ පිළිබඳව සර්ව සුපරික්ෂාකාරීය."/>
        <aya index="238" text="(පස්වේල) 'සලාතයන්' හා (විශේෂයෙන්) මධ්‍යස්ථ සලාතය රැක ගනිවු. අල්ලාහ්ට පූර්ණ ශ‍්‍රද්ධාවන්තයින් ලෙස නැගී සිටිවු."/>
        <aya index="239" text="(යුදමය අවස්ථාවක දී) නුඹලා බිය වන්නේ නම් එවිට පදිකව හා වාහනිකව (සලාතය ඉටු කළ හැක.) නුඹලා (යුද්ධයෙන්) අභය වූයේ නම් නුඹලා දැනුවත්ව නොසිටි දෑ අල්ලාහ් නුඹලාට ඉගැන් වූ අයුරින් ඔහුව (සලාතය ඉටු කිරීම තුළින්) සිහිපත් කරවු."/>
        <aya index="240" text="තම භාර්යාවන් (මෙලොවෙහි) හැර දමා නුඹලා අතුරින් කවරෙකු මරණයට පත් වන්නේ ද තමන්ගේ භාර්යාවන් වෙනුවෙන් වසරක් දක්වා (නිවසින්) පිටමං නොකොට යැපීම් පහසුකම් ලබා දිය යුතු බව වසිය්යත්(අන්තිම කැමැත්ත) කළ යුතුය. ඔවුන් පිට වී යන්නේ නම් ඔවුන්ගේ විෂයයෙහි (ඉස්ලාමය) පිළිගත් අයුරින් ඔවුන්ටම ඔවුන් කළ දෑ කෙරෙහි නුඹලාට වරදක් නැත. තවද අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="241" text="දික්කසාදය කරන ලද ස්ත‍්‍රීන්ට (ඉස්ලාමය) පිළිගත් අයුරින් යැපීම් පහසුකම් හිමි විය යුතුය. (එය) බිය භක්තිකයින්ට වගකීමක් වශයෙනි."/>
        <aya index="242" text="නුඹලා අවබෝධ කර ගනු පිණිස එලෙසය, අල්ලාහ් තම වදන් නුඹලාට පැහැදිලි කරනුයේ."/>
        <aya index="243" text="(නබිවරය,) මරණයට බිය වී තම නිවෙස් අත හැර දමා දහස් ගණනින් පිට වී ගියවුන්ව නුඹ නුදුටුවෙහි ද? 'මරණයට පත් වවු' යැයි අල්ලාහ් ඔවුනට ප‍්‍රකාශ කළේය. (එසැණින් ඔවුන් මරණයට පත් වී) පසුව ඔවුනට ඔහු ජීවය ලබා දුන්නේය. සැබැවින්ම අල්ලාහ් මිනිසා කෙරෙහි දයාශීලීය. එනමුත් මිනිසුන් බොහෝ දෙනා (ඔහුට) කෘතවේදී නොවෙති."/>
        <aya index="244" text="නුඹලා අල්ලාහ්ගේ මාර්ගයේ සටන් කරවු. තවද අල්ලාහ් සර්ව ශ‍්‍රාවකය සර්වඥය යැයි දැන ගනිවු."/>
        <aya index="245" text="අල්ලාහ්ට අලංකාර ණයක් ලබා දෙන්නා කවරෙකු ද? එවිට එය ඔහු වෙනුවෙන් අධික ගුණයෙන් දෙගුණ කරන්නේය. අල්ලාහ් (ඇතැමුන්ට සම්පත් නොදී) රඳවා තබා ගන්නේය. තවද (ඇතැමුන්ට) ව්‍යාප්ත කරන්නේය. ඔහු වෙතමය නුඹලා නැවත යොමු කරනු ලබන්නේ."/>
        <aya index="246" text="'මූසාගෙන්' පසු 'ඉස්රාඊල්' දරුවන්ගෙන් සමූහයක් නුඹ නුදුටුවෙහි ද? 'අපට පාලකයෙකු පත් කරවු. (එමගින්) අප අල්ලාහ්ගේ මගෙහි සටන් කරන්නෙමු'යි ඔවුන්ගේ නබිවරයාට ඔවුහු පැවසූහ. (එසේ නම්) 'නුඹලාට සටන් කිරීම අනිවාර්යය කරනු ලැබුවහොත් සටන් නොකරන්නන් බවට පත් වන්නෙහු දැ?'යි ඔහු(නබිවරයා) විමසීය. 'අපගේ නිවෙස් වලින් ද පුතුන්ගෙන් ද අප පිටුවහල් කරනු ලැබ සිටිය දී අල්ලාහ්ගේ මගෙහි අප සටන් නොකිරීමට අපට කුමක් සිදු වී ඇත් දැ?'යි ඔවුහු පැවසූහ. සටන් කිරීම ඔවුන්ට අනිවාර්යය කරනු ලැබූ විට ඔවුන්ගෙන් ස්වල්ප දෙනෙකු හැර (අන් අය) පිටුපෑහ. අපරාධකාරයින් පිළිබඳව අල්ලාහ් හොඳින් දන්නේය."/>
        <aya index="247" text="'සැබැවින්ම අල්ලාහ් නුඹලාට පාලකයෙකු වශයෙන් තාලූත්ව එවා ඇතැ'යි ඔවුන්ගේ නබිවරයා ඔවුනට පැවසුවේය. 'අප ඔහුට වඩා පාලක තනතුරට සුදුසුව සිටිය දී හා ඔහුට සම්පත් වලින් සමෘද්ධියක් ද නොදී තිබිය දී කෙසේ නම් ඔහුට අප කෙරෙහි පාලන බලය තිබිය හැක්කේ දැ?'යි ඔවුහු පැවසූහ. (එවිට) ඔහු(නබිවරයා) &quot;සැබැවින්ම අල්ලාහ් ඔහුව නුඹලාට ඉහළින් තෝරා ගෙන, තවද ඔහුගේ ශරීර ශක්තියේ හා ප‍්‍රඥාවේ පුළුල් බව ද වැඩි කළේය. අල්ලාහ් තමන් අභිමත කළ අයෙකුට ඔහුගේ පාලන බලය ලබා දෙන්නේය. අල්ලාහ් සර්ව ව්‍යාපකය සර්වඥය&quot; යැයි පැවසුවේය."/>
        <aya index="248" text="&quot;ඔහුගේ පාලන බලයේ සලකුණක් වශයෙන් පෙට්ටගම 'මලක්වරුන්' උසුලා ගෙන සිටි තත්ත්වයේ නුඹලා වෙත පැමිණෙනු ඇත. එහි නුඹලාගේ පරමාධිපතිගෙන් ශාන්තභාවය ද 'මූසාගේ' පවුල හා 'හාරූන්ගේ' පවුල අතහැර ගිය දැයින් ශේෂිතව ඇති දෑ ද ඇත. නුඹලා විශ්වාසිකයින්ව සිටියෙහි නම්, සැබැවින්ම එහි නුඹලාට සලකුණක් ඇත.&quot; යැයි ඔවුන්ගේ නබිවරයා ඔවුනට පැවසුවේය."/>
        <aya index="249" text="තාලූත් සේනාව සමග පිටත් වූ කල්හි 'සැබැවින්ම අල්ලාහ් නුඹලාව නදියකින් පරීක්ෂා කරන්නේය. කවරෙකු එයින් පානය කරන්නේ ද ඔහු මාගෙන් (කෙනෙකු) නොවන්නේය. කවරෙකු එය පානය නොකරන්නේ ද ඔහු මාගෙන් කෙනෙකු වන්නේය. (කෙසේ නමුත්) තම දෝතින් පතක් පමණක් ගත් අය හැර (අන් අයට එය වරදකි) යැ'යි ඔහු පැවසුවේය. එකල්හි ඔවුන්ගෙන් ස්වල්ප දෙනෙකු හැර (අන් අය) එයින් පානය කළෝය. ඉන් පසුව ඔහු(තාලූත්) ද තමන් සමග සිටි විශ්වාස කළවුන් ද එය තරණය කර ගිය විට 'ජාලූත් හා ඔහුගේ සේනාව සමග අද දින (යුද්ධ කිරීමට) අපට ශක්තියක් නැතැ'යි (ජලය අධික ලෙස පානය කළවුන්) පැවසූහ. 'අල්ලාහ්ගේ අභිමතය පරිදි කොපමණ කුඩා සේනාවන් මහා සේනාවන් අබිබවා ඇත්තේ ද! තවද අල්ලාහ් ඉවසිලිවන්තයින් සමග යැ'යි සැබැවින්ම තමන් අල්ලාහ් හමුවන්නෝ යැයි නිශ්චිතව දැන සිටින්නන් (වන ස්වල්ප ලෙස ජලය පානය කළවුන්) පැවසූහ."/>
        <aya index="250" text="ඔවුන් ජාලූත් සහ ඔහුගේ සේනාවට මුහුණලා සිටි කල්හි 'අපගේ පරමාධිපතියාණනි, අප වෙත ඉවසීම වගුරු වවු. අපගේ පාදයන් ස්ථාවර කරවු. ප‍්‍රතික්ෂේපක පිරිසට එරෙහිව අපට උපකාර කරවු යැ'යි පැවසුවෝය."/>
        <aya index="251" text="අල්ලාහ්ගේ අභිමතය පරිදි ඔවුහු ඔවුන්ව පරාජයට පත් කළහ. (තාලූත්ගේ සේනාවෙහි සිටි) 'දාවූද්' ජාලූත්ව මරා දැමූ අතර අල්ලාහ් ඔහුට රාජ්‍යය  ද ප‍්‍රඥාව(නබිත්වය) ද පිරිනැමුවේය. තවද ඔහු(අල්ලාහ්) අභිමත කළ දැයින් ඔහුට ඉගැන්වූයේය. මිනිසුන්ගෙන් ඇතැමුන් ලවා ඇතැමුන්ව අල්ලාහ් නොවැළැක්වූයේ නම් මිහිතලය කලහකාරී තත්ත්වයට පත් වනු ඇත. එනමුත් අල්ලාහ් සමස්ත විශ්වය කෙරෙහි සර්ව භාග්‍යයන්ගෙන් යුක්ත වන්නේය."/>
        <aya index="252" text="(නබිවරය,) මේවා අල්ලාහ්ගේ වදන්ය. ඒවා සත්‍යයෙන් යුතුව අපි නුඹට පාරායනා කර( පෙන්ව)න්නෙමු. සැබැවින්ම නුඹ 'රසූල්වරුන්' අතුරිනි."/>
        <aya index="253" text="ඔවුන් රසූල්වරුන්ය. ඇතැමුන්ව ඇතැමුන්ට වඩා අපි ශ්‍රේෂ්ඨත්වයට පත් කළෙමු. ඔවුන් අතර අල්ලාහ් (ඍජුව) කථා කළ අය ද ඔවුන්ගෙන් ඇතැමෙකුව තරාතිරම් වලින් ඔහු උසස් කළ අය ද වෙති. තවද අපි 'මර්යම්ගේ' පුත් 'ඊසාට' පැහැදිලි සාධක පිරිනමා, පිවිතුරු ආත්මය('ජිබ්රීල්') මගින් ඔහුට සහය දුන්නෙමු. අල්ලාහ් අභිමත කළේ නම් ඔවුනට පසු පැමිණියවුන්(ජන සමූහයන්), තමන් වෙත පැහැදිලි සාධක පැමිණීමෙන් පසු (එකිනෙකාට විරුද්ධව) සටන් ඇති කර නොගනු ඇත. නමුත් ඔවුහු භේදබින්න වූවෝය. ඔවුන් අතුරින් විශ්වාසය කළ අයද තවද ඔවුන් අතුරින් ප‍්‍රතික්ෂේප කළ අයද වෙති. අල්ලාහ් අභිමත කළේ නම් ඔවුන් (එකිනෙකාට විරුද්ධව) සටන් ඇති කර නොගනු ඇත. එනමුත් අල්ලාහ් තමා අභිමත කරන දැය සිදු කරන්නේය."/>
        <aya index="254" text="විශ්වාස කළවුනි, දිනයක් පැමිණීමට පෙර නුඹලාට අප දුන් දැයින් විය පැහැදම් කරවු. එ(ම විනිශ්චය )දින කිසිදු ව්‍යාපාරයක් නොමැත. මිත‍්‍රත්වයක් ද නොමැත. රෙකමදාරුවක් ද නොමැත. ප‍්‍රතික්ෂේපකයෝ ඔවුහුමය අපරාධකරුවෝ වන්නේ."/>
        <aya index="255" text="අල්ලාහ්, ඔහු හැර (නැමදුමට) වෙනත් දෙවියෙකු නොමැත. (ඔහු) සදා ජීවමානය සර්ව පෝෂකය. මඳ නින්දක් හෝ දැඩි නින්දක් හෝ ඔහුව ග‍්‍රහණය නොකරන්නේය. අහස්හි ඇති (සියලු) දෑ හා මිහිතලයේ ඇති (සියලු) දෑ ඔහුටම සතුය. ඔහුගේ අනුමැතියෙන් මිස ඔහු අබියස රෙකමදාරු කළ හැක්කේ කවරෙකුට ද? ඔවුනට ඉදිරියෙන් හා ඔවුනට පසුපසින් ඇති දෑ ඔහු (මැනවින්) දන්නේය. ඔහු(අල්ලාහ්) අභිමත කළේ නම් මිස ඔවුන් (කිසිවෙකු) ඔහුගේ දැනුමෙන් කිසිවක් පරිග‍්‍රහණය කර නොගනිති. ඔහුගේ 'කුර්සිය්ය' අහස් හා මිහිතලයට වඩා විශාල විය. ඒදෙක ආරක්ෂා කිරීම ඔහුව වෙහෙසට පත් නොකරන්නේය. තවද ඔහු උත්තරීතරය පරමෝත්තමය."/>
        <aya index="256" text="(ඉස්ලාම්) දහමෙහි බල කිරීමක් නැත. සැබැවින්ම ඍජු මග සදොස්භාවයෙන් වෙන්ව පැහැදිලි විය. කවරෙකු තාඝූත්('ෂෙයිතාන්වරුන්') ප‍්‍රතික්ෂේප කර තවද අල්ලාහ්ව විශ්වාස කරන්නේ ද ඔහු සැබැවින්ම ශක්තිමත් අත්වැල ග‍්‍රහණය කර ගත්තේය. එයට කිසිවිටෙක බිඳීමක් නැත. තවද අල්ලාහ් සර්ව ශ‍්‍රාවකය සර්වඥය."/>
        <aya index="257" text="අල්ලාහ් විශ්වාස කළවුන්ගේ භාරකරුවාය. අඳුරු වෙතින් ආලෝකය වෙතට ඔවුන්ව ඔහු ගෙන යන්නේය. ප‍්‍රතික්ෂේප කළවුන් නම්, ඔවුන්ගේ භාරකරුවන් තාඝූත්ය(ෂෙයිතාන්වරුන්ය). ආලෝකය වෙතින් අඳුරු වෙතට ඔවුන්ව ඔවුහු(තාඝූත්) ගෙන යන්නෝය. ඔවුන්ය නිරා ගින්නේ සගයින් වන්නේ. ඔවුහු එහි සදාකල් වෙසෙන්නන් වෙති."/>
        <aya index="258" text="අල්ලාහ්, තමන්ට පාලන බලය පිරිනැමූ හේතුවෙන් 'ඉබ්රාහීම්' සමග ඔහුගේ පරමාධිපති විෂයෙහි තර්ක කළ පුද්ගලයාව (නබිවරය,) නුඹ නුදුටුවෙහිද? එවිට &quot;මාගේ පරමාධිපති ජීවය පිරිනමන්නාය. මරණයට පත් කරන්නා&quot; යැයි 'ඉබ්රාහීම්' ප‍්‍රකාශ කළේය. (එවිට) &quot;මම ද ජීවය ලබා දෙන්නෙමි. මරණයට පත් කරවමි&quot; යැයි ඔහු ප‍්‍රකාශ කළේය. &quot;සැබැවින්ම අල්ලාහ් හිරු නැගෙනහිරෙන් ගෙන එන්නේය. එබැවින් නුඹ එය බටහිරින් ගෙන එනු&quot;යි ඉබ්රාහීම් පැවසුවේය. එවිට ප‍්‍රතික්ෂේප කළ තැනැත්තා තුෂ්ණිම්භූත විය. අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="259" text="එසේ නොමැති නම් වහලයන් මත කඩා වැටුණු තත්ත්වයේ වූ (එනම් විනාශ වූ) ගමක් අසලින් ගමන් කළ අයෙකුගේ උපමාව (නබිවරය, නුඹ නුදුටුවෙහි) ද? 'මෙහි අභාවයට පසුව අල්ලාහ් කුමන අයුරින් මෙය පණ ගන්වන්නේ දැ?'යි ඔහු ප‍්‍රකාශ කළේය. එවිට අල්ලාහ් ඔහුව වසර සියයක් අභාවයට පත් කොට, පසුව ඔහුව ජීවමාන කර, &quot;නුඹ (අභාවයට පත් වූ තත්ත්වයේ) කොපමණ කාලයක් සිටියේ දැ?&quot;යි ඔහු(අල්ලාහ්) විමසුවේය. &quot;දිනක් හෝ දිනකින් කොටසක් සිටියෙමි&quot;යි ඔහු ප‍්‍රකාශ කළේය. &quot;නැත. නුඹ වසර සියයක් සිටියෙහිය. දැන් නුඹ නුඹගේ ආහාරය හා නුඹගේ පානය දෙස බලවු. එය නරක් වී නැත. තවද නුඹගේ බූරුවා දෙස ද බලවු. අප (මෙලෙස කළේ) නුඹව ජනයාට සංඥාවක් වශයෙන් පත් කරනු පිණිසය. තවද (බූරුවාගේ) අස්ථි දෙස බලවු. අප එය කෙසේ ඒකරාශි කොට පසුව එය මාංශ වලින් අන්දවන්නෙමු දැ'යි බලවු.&quot; යැයි ඔහු(අල්ලාහ්) ප‍්‍රකාශ කළේය. ඔහුට මේවා පැහැදිලි වූ කල්හි &quot;සැබැවින්ම අල්ලාහ් සියලු දෑ කෙරෙහි අති බලසම්පන්න බව මම දැන ගතිමි&quot;යි ඔහු ප‍්‍රකාශ කළේය."/>
        <aya index="260" text="&quot;මාගේ පරමාධිපතියාණනි, නුඹ මළවුන් පණ ගන් වන්නේ කෙසේ දැ'යි මා හට පෙන්වනු මැනව!&quot;යි 'ඉබ්රාහීම්' පැවසූ අවස්ථාව (සිහිපත් කරවු. එකල්හි) &quot;නුඹ (තවමත්) විශ්වාස නොකළෙහි දැ?&quot;යි ඔහු(අල්ලාහ්) ඇසීය. එසේ නොව එනමුත් මාගේ හදවත තැන්පත් වනු පිණිස යැ'යි ඔහු පැවසීය. &quot;නුඹ පක්ෂීන් අතුරින් හතර දෙනෙක් නුඹ වෙත හීලෑ කර, (උන් කැබලි වලට කපා) ඒවායින් කොටස බැගින් සෑම කන්දක් මත තබා පසුව නුඹ උන් කැඳවවු. ඒවා නුඹ වෙත විගසින් පැමිණෙනු ඇතැ&quot;යි ඔහු පැවසීය. අල්ලාහ් අති බලසම්පන්න සර්ව ප‍්‍රඥාවන්ත බව නුඹ දැන ගනිවු."/>
        <aya index="261" text="අල්ලාහ්ගේ මාර්ගයේ තමන්ගේ සම්පත් වියදම් කරන අයට උපමාව කරල් හතක් හට ගැනෙන, සෑම කරලකම ඇට සියයක් බැගින් ඇති, ධාන්‍යය ඇටයක උපමාව වැනිය. අල්ලාහ් තමන් අභිමත කරන අයට කිහිප ගුණයකින් වැඩි කර දෙන්නේය. තවද අල්ලාහ් සර්ව ව්‍යාපකය සර්වඥය."/>
        <aya index="262" text="අල්ලාහ්ගේ මාර්ගයේ තමන්ගේ සම්පත් වියදම් කර පසුව තමන් වියදම් කළ දෑ පිළිබඳව කියාපෑමකින් හා රිදවීමකින් අනුගමනය නොකරන්නේ ද ඔවුනට ඔවුන්ගේ වේතනය ඔවුන්ගේ පරමාධිපති අබියස ඇත. තවද ඔවුනට (කිසිදු) බියක් නොමැත. තවද ඔවුහු දුකට පත් නොවන්නෝය."/>
        <aya index="263" text="(කිනම්) 'සදකාවකින්' පසු රිදවීමක් සිදුවන්නේ ද එයට වඩා යහපත් වචනය හා (වරදට) ක්ෂමාව දීම උතුම්ය. තවද අල්ලාහ් සර්ව පොහොසත්ය දැඩි ඉවසිලිවන්තය."/>
        <aya index="264" text="විශ්වාස කළවුනි, අල්ලාහ් හා පරමාන්ත දිනය විශ්වාස නොකරමින් (තමන් දානපතියා යැයි සෙසු) ජනයාට ප‍්‍රදර්ශනය කිරීම පිණිස තම ධනය වියදම් කරන්නෙකු මෙන් කියාපෑමෙන් හා රිදවීමෙන් නුඹලාගේ 'සදකාවන්'(දන්දීම්) නිෂ්ඵල කර නොගනිවු. ඔහුට උපමාව ගල් පර්වතයක උපමාවක් වැනිය. ඒ මත පස් ඇත. එයට තද වර්ෂාව පතිත වී (පස් ඉවත් වී) මුඩු ගලක් බවට එය අත හැර දමන්නේය. ඔවුන් උපයා ගත් දැයින් කිසිවක් (කිරීම) කෙරෙහි ඔවුහු හැකියාව නොලබති. ප‍්‍රතික්ෂේපක පිරිසට අල්ලාහ් යහමග නොපෙන්වන්නේය."/>
        <aya index="265" text="අල්ලාහ්ගේ තෘප්තිය අපේක්ෂාවෙන් හා තමන් තුළ (ඇති තම විශ්වාසය) ස්ථීර කරවනු පිණිස තමන්ගේ ධනය වියදම් කරන්නන්ට උපමාව උස් බිමක වූ උයනක උපමාව වැනිය. එයට තද වර්ෂාව පතිත වී එහි ඵලදාව දෙගුණ වශයෙන් එය උපදවා දුන්නේය. තද වැසි එහි පතිත නොවූව ද පොද වැසි (පවා ප‍්‍රමාණවත්)ය. තවද අල්ලාහ් නුඹලා කරන දෑ පිළිබඳ සර්ව සුපරික්ෂාකාරීය."/>
        <aya index="266" text="ඉඳි හා මිදි ඇති උයනක් තමන්ට අයිතිව තිබී ඒවාට යටින් ගංගාවෝ ගලා බසති. එහි ඔහු සඳහා වූ සියලු ඵල වර්ග ද ඇත. ඔහුට (ඉපැයීමක් කළ නොහැකි) දුර්වල පරපුරක් සිටියදී මහලුවිය ඔහුට අත් විය. එවිට ගින්නෙන් යුත් කුණාටුවක් ඇති වී එය දැවී යාම නුඹලාගෙන් කෙනෙකු ප‍්‍රිය කරන්නෙහි ද? නුඹලා සිතා බලනු පිණිස මෙලෙසය නුඹලාට අල්ලාහ් සංඥාවන් පැහැදිලි කරනුයේ."/>
        <aya index="267" text="විශ්වාස කළවුනී, නුඹලා උපයා ගත් යහපත් දැයින් ද මිහිතලයෙන් අප නුඹලාට හට ගැන් වූ දැයින් ද නුඹලා වියදම් කරවු. එයින් අප‍්‍රසන්න දෑ වියදම් කිරීමට අපේක්ෂා නොකරවු. (එවැනි අප‍්‍රසන්න දෙයක් නුඹලාට ප‍්‍රදානය කළ විට) නුඹලා එයට දෑස් පියාගත් තත්ත්වයෙන් මිස එය පිළිගන්නන් වශයෙන් නොවෙති. තවද අල්ලාහ් සර්ව පොහොසත්ය සර්ව ප‍්‍රශංසාලාභීය බව දැන ගනිවු."/>
        <aya index="268" text="'ෂෙයිතාන්' නුඹලාට දුගී බව (පිළිබඳ) බිය ගන්වන්නේය. තවද නුඹලාට අශික්ෂිත දෑ විධානය කරන්නේය. (නමුත්) අල්ලාහ් නුඹලාට ඔහුගෙන් වූ සමාව හා භාග්‍යයන් (පිළිබඳව) ප‍්‍රතිඥා දෙන්නේය. තවද අල්ලාහ් සර්ව ව්‍යාපකය සර්වඥය."/>
        <aya index="269" text="ඔහු අභිමත කළ අයට ප‍්‍රඥාව දෙන්නේය. කවරෙකුට ප‍්‍රඥාව දෙනු ලැබුවේ ද ඔහුට නියත වශයෙන්ම අධික යහපත දෙනු ලැබ ඇත. නුවණැත්තන් හැර (සෙසු අය) උපදෙස් නොලබති."/>
        <aya index="270" text="නුඹලා වියදමක් ලෙස කුමක් වියදම් කළ ද භාරයක් ලෙස කුමක් භාර වුව ද සැබැවින්ම අල්ලාහ් එය දන්නේය. අපරාධකරුවන්ට උදව් කරන්නන් කිසිවෙක් නැත."/>
        <aya index="271" text="නුඹලා 'සදකාවන්' ප‍්‍රසිද්ධියේ කරන්නේ නම් එය හොඳය. තවද නුඹලා ඒවා රහසිගතව සඟවා ඒවා දුගියන්ට දෙන්නේ නම් එය නුඹලාට ඉතා යහපතය. තවද එය නුඹලාගේ ඇතැම් පාපයන් නුඹලාගෙන් පාප සෝධනය කරනු ඇත. තවද අල්ලාහ් නුඹලා කරන දෑ පිළිබඳ අභිඥානවන්තයා වන්නේය."/>
        <aya index="272" text="(නබිවරය,) ඔවුන්ව යහමග යැවීම නුඹට වගකීමක් නොවන්නේය. නමුත් අල්ලාහ් තමා අභිමත කළ අයව යහමග යවන්නේය. යහපත් දැයින් නුඹලා කුමක් වියදම් කරන්නෙහි ද එය නුඹලාටමය. අල්ලාහ්ගේ තෘප්තිය අපේක්ෂාවෙන් මිස නුඹලා වියදම් නොකරන්නෙහුය. යහපත් දැයින් නුඹලා කුමක් වියදම් කරන්නෙහි ද නුඹලාට එය පූර්ණව යළි ගෙවනු ලබන්නේය. තවද නුඹලාට අපරාධයක් සිදු කරනු නොලබන්නේය."/>
        <aya index="273" text="මිහිතලයේ (ජීවනෝපාය පිණිස) සැරිසැරීමට නොහැකිව අල්ලාහ්ගේ මාර්ගයේ පමණක් (තමන්ව) සීමා කර ගත් දුගියන්ට( නුඹලාගේ සදකාවන්) ලැබීම සුදුසු)ය. (ඔවුන් සෙසු අයගෙන් අතපෑමෙන්) වැළකී සිටීම හේතුවෙන් (ඔවුන් ගැන) නොදත් අය ඔවුන්ව අවශ්‍යතාවන්ගෙන් තොර වූ අය ලෙස සිතති. ඔවුන්ගේ සලකුණු මගින් නුඹ ඔවුන්ව හඳුනන්නෙහිය. ඔවුහු මිනිසුන්ගෙන් කන්නලව් කරමින් නොඉල්ලති. වස්තූන් වලින් නුඹලා කුමක් වියදම් කරන්නෙහි ද සැබැවින්ම අල්ලාහ් ඒ පිළිබඳව සර්වඥය."/>
        <aya index="274" text="කවරෙකු රාත‍්‍රියෙහි ද දහවලෙහි ද තමන්ගේ ධනය රහසිගතව හා ප‍්‍රසිද්ධියේ (අල්ලාහ්ගේ මාර්ගයෙහි) වියදම් කරන්නේ ද ඔවුනට තම පරමාධිපති අබියස ඔවුන්ගේ වේතන ඇත. ඔවුනට බියක් නැත. තවද ඔවුහු දුක් නොවෙති."/>
        <aya index="275" text="පොලිය අනුභව කරන්නන්, 'ෂෙයිතාන්' (තම) ස්පර්ශයෙන් කවරෙකුව උන්මාදයට පත් කරන්නේ ද එවැන්නෙකු නැගිටින්නා සේ මිස (මළවුන් නැගිටවනු ලබන දිනයේ) ඔවුහු නොනැගිටති. මෙ(ම දණ්ඩන)ය 'අලෙවිය ද පොලිය මෙන්ම යැ'යි ඔවුහු ප‍්‍රකාශ කළ හේතුවෙනි. අල්ලාහ් අලෙවිය අනුමත කර තිබෙන අතර පොලිය තහනම් කර තිබේ. කවරෙකු වෙත තම පරමාධිපතිගෙන් උපදෙසක් පැමිණ, (පොලියෙන්) වැළකෙන්නේ ද, එවිට පෙර වූ දෑ(පෙර ගත් පොලිය) ඔහුට අනුමතය. ඔහුගේ විෂය (පිළිබඳ විනිශ්චය) අල්ලාහ් වෙතය. කවරෙකු නැවත (පොලිය වෙත) යොමු වන්නේ ද, එවිට ඔවුන්ය (නිරා) ගින්නේ සගයින් වන්නේ. ඔවුහු එහි සදාතනිකයෝ වෙති."/>
        <aya index="276" text="අල්ලාහ් පොලිය විනාශ කරන්නේය. 'සදකාවන්' වඩවන්නේය. තවද සෑම පාපතර වූ ප‍්‍රතික්ෂේපකයෙකුවම අල්ලාහ් ප‍්‍රිය නොකරන්නේය."/>
        <aya index="277" text="සැබැවින්ම කවුරුන් විශ්වාස කොට යහකම් කර 'සලාතය' ස්ථාපිත කර 'zසකාතය' පිරිනමන්නේ ද ඔවුනට ඔවුන්ගේ වේතනය ඔවුන්ගේ පරමාධිපති අබියස ඇත. තවද ඔවුනට (කිසිදු) බියක් නොමැත. තවද ඔවුහු දුකට පත් වන්නේ ද නැත."/>
        <aya index="278" text="විශ්වාස කළවුනි, අල්ලාහ්ට බිය භක්තිමත් වවු. නුඹලා විශ්වාසිකයින් වශයෙන් සිටින්නේ නම් ඉතිරිව ඇති පොලිය අතහැර දමවු."/>
        <aya index="279" text="නමුත් නුඹලා (එසේ) නොකළේ නම් අල්ලාහ් හා ඔහුගේ 'රසූල්වරයාගෙන්' යුද ප‍්‍රකාශයක් ස්ථිර කර ගනිවු. තවද නුඹලා පශ්චාත්තාපයේ යෙදෙන්නේ නම් නුඹලාගේ මුල් මුදල නුඹලාට සතුය. නුඹලා අපරාධ නොකළ යුතු අතර නුඹලා ද අපරාධයට ලක් නොවෙති."/>
        <aya index="280" text="(ණය ගත්) කෙනෙකු දුෂ්කරතාවෙන් පසු වන්නෙකු නම්, එවිට (ආපසු ගෙවීමට) පහසුව ලබන තුරු කල් ලබා දීමක් ඇත. නුඹලා දැන සිටින්නේ නම්, නුඹලා (ඒවා) 'සදකාවන්' වශයෙන් අත හැර දැමීම නුඹලාට ඉතා යහපතය."/>
        <aya index="281" text="නුඹලා අල්ලාහ් වෙත නැවත යොමු කරවනු ලබන දිනයක් පිළිබඳව බිය භක්තිමත් වවු. පසුව (එදින) සෑම කෙනෙකුටම තමන් උපයා ගත් දෑ සඳහා ප‍්‍රතිවිපාක පූර්ණව පිරිනමනු ලබන්නේය. තවද ඔවුහු අපාරාධ කරනු නොලබති."/>
        <aya index="282" text="විශ්වාස කළවුනි, නුඹලා නියමිත කාලයකට ණයක් ගිවිස ගන්නේ නම් එය ලිඛිතව සටහන් කර ගනිවු. තවද ලියන්නා නුඹලා අතර යුක්ති සහගතව ලියා තැබිය යුතුය. අල්ලාහ් තමන්ට ඉගැන්වූ අයුරින් ලියන්නා ලිවීමට පසුබට නොවිය යුතුය. එහෙයින් ඔහු ලියා තැබිය යුතුය. තවද කවුරුන්හට වගකීම පැවරෙන්නේ ද (ණය ගැති) ඔහු (තම වගකීම පිළිබඳව කියවා) ලේඛනගත කරවිය යුතුය. ඔහු තම පරමාධිපති වන අල්ලාහ්ට බිය භක්තිමත් විය යුතුය. තවද (ලේඛනගත කර වීමේ දී) එයින්(ණය මුදලින්) කිසිවක් අඩු නොකළ යුතුය. තවද කවුරුන්හට වගකීම පැවරෙන්නේ ද (ණය ගැති) ඔහු අනවබෝධයෙන් හෝ දුර්වලතාවෙන් හෝ ලේඛනගත කරවීමට නොහැකියාවෙන් සිටින්නේ නම්, ඔහුගේ භාරකරු යුක්ති සහගත ලෙස ලේඛනගත කරවිය යුතුය. නුඹලාගේ පිරිමින්ගෙන් සාක්ෂිකරුවන් දෙදෙනෙකු සාක්ෂිය සඳහා පත් කර ගනිවු. පිරිමින් දෙදෙනෙකු නොවී නම් සාක්ෂිකරුවන් අතුරින් නුඹලාට තෘප්තිමත් විය හැකි පිරිමියෙක් හා ස්ත‍්‍රීන් දෙදෙනකු( විය යුතු)ය. ඔවුන් දෙදෙනාගෙන් එක් තැනැත්තියකට වැරදීමක් ඇති වුවහොත් ඔවුන් දෙදෙනාගෙන් වූ අනෙක් තැනැත්තිය විසින් සිහි කර දෙනු පිණිසය. තවද (සාක්ෂිය සඳහා) කැඳවනු ලැබූ විට සාක්ෂිකරුවන් ප‍්‍රතික්ෂේප නොකළ යුතුය. (ණය ප‍්‍රමාණය) කුඩා වුවද විශාල වුවද එහි නියමිත කාලය තෙක් එය සටහන් කිරීමට නුඹලා උදාසීන නොවවු. එය අල්ලාහ් අබියස ඉතා සාධාරණීය ය. තවද සාක්ෂිය සඳහා ඉතා ප‍්‍රබලවත්ය. නුඹලා සැකයන් ඇති කර නොගැනීමට ඉතා සමීපය. නුඹලා අතර (අත්පිට මුදලට සිදු කරන) වත්මන් ව්‍යාපාරයක් මිස, එවිට එය නුඹලා ලියා නොතැබීම නුඹලාට වරදක් නැත. නුඹලා එකිනෙකා වෙළඳ ගනු දෙනු කර ගන්නේ නම් සාක්ෂීන් පත් කර ගනිවු. ලියන්නා සහ සාක්ෂිකරුවා කිසිදු අපහසුතාවට ලක් කරනු නොලැබිය යුතුය. එසේ නුඹලා කරන්නෙහු නම් සැබැවින්ම එය නුඹලා වෙත වූ පාපයකි. තවද අල්ලාහ්ට බිය භක්තිමත් වවු. අල්ලාහ් නුඹලාට උගන් වන්නේය. අල්ලාහ් සියලු දෑ පිළිබඳව සර්වඥය."/>
        <aya index="283" text="නුඹලා ගමනක යෙදී සිටිය දී (ණයක් සඳහා) ලියන්නෙකු නොලැබුවහොත් අතමිට (සුරක්ෂිතභාවය සඳහා) උකසක් විය යුතුය. නුඹලාගෙන් සමහරෙකු සමහරෙකුව විශ්වාස කළේ නම් විශ්වාසය තබනු ලැබූ තැනැත්තා තම විශ්වාස වන්තභාවය ඉටු කළ යුතුය. තවද ඔහු තම පරමාධිපති වන අල්ලාහ්ට බිය භක්තිමත් විය යුතුය. නුඹලා සාක්ෂිය වසන් නොකරවු. කවරෙකු එය වසන් කරන්නේ ද එවිට සැබැවින්ම ඔහුගේ හදවත පවිටුය. තවද අල්ලාහ් නුඹලා කරන දෑ පිළිබඳව සර්වඥය."/>
        <aya index="284" text="අහස්හි ඇති දෑ හා මිහිතලයේ ඇති දෑ අල්ලාහ්ට පමණක් සතුය. නුඹලාගේ හදවත් තුළ ඇති දෑ නුඹලා හෙළි කළ ද නැතහොත් එය නුඹලා සැඟවුව ද ඒ පිළිබඳව අල්ලාහ් නුඹලාගෙන් ප‍්‍රශ්න කරනු ඇත. ඔහු අභිමත කළ අයට සමාව දෙන්නේය. තවද ඔහු අභිමත කළ අයට දඬුවම් පමුණුවන්නේය. තවද අල්ලාහ් සියලු දෑ කෙරෙහි අති බලසම්පන්නය."/>
        <aya index="285" text="'රසූල්වරයා' තමන්ගේ පරමාධිපතිගෙන් තමන් වෙත පහළ කරනු ලැබූ දෑ පිළිබඳව විශ්වාස කළේය. තවද 'මුඃමින්වරුන්' ද (විශ්වාස කළෝය.) සියල්ලෝම අල්ලාහ්ව ද ඔහුගේ 'මලක්වරුන්ව' ද ඔහුගේ ධර්ම පුස්තකයන් ද ඔහුගේ 'රසූල්වරුන්ව' ද විශ්වාස කළහ. ඔහුගේ රසූල්වරුන්ගෙන් කිසිවකු අතර අපි ප‍්‍රභේද නොදැක්වුයෙමු. තවද 'අපි ශ‍්‍රවණය කළෙමු. අවනත වූවෙමු. අපගේ පරමාධිපතියාණනි, ඔබගේ සමාව (ඇයැදිමු). අවසානයේ යොමු වන ස්ථානය ඔබ වෙතමය' (යැයි ඔවුහු පැවසුවෝය)."/>
        <aya index="286" text="අල්ලාහ් කිසිදු ආත්මයකට එහි හැකියාවන්ට අනුව මිස (කිසිවක්) නොපවරනු ඇත. එ(ම ආත්ම)යට එය (යහපතින්) උපයා ගත් දෑ සතුය. තවද එයට (පාපයෙන්) උපයා ගත් දෑ සතුය. &quot;අපගේ පරමාධිපතියාණනි, අපට (නුඹ අණ කළා වූ යම් දෙයක්) අමතක වූයේ නම් හෝ අපට වැරදුනේ නම් හෝ (එයට වරදකරුවන් ලෙස) අපව ග‍්‍රහණය නොකරනු මැනව! අපගේ පරමාධිපතියාණනි, අපට පෙර සිටියවුන් මත (වගකීම් වලින් යුත්) බරක් පැටවුවාක් මෙන් අප මත බරක් නොපටවවු. තවද අපට (දරා ගැනීමට) ශක්තියක් නොමැති දෙයක් අප වෙත නොපටවනු මැනව! අපට (වරදට) සමාව දෙනු මැනව! අපට පාප ක්ෂමාව දෙනු මැනව! තවද අපට කරුණාව දක්වනු මැනව! ඔබමය අපගේ භාරකරු වන්නේ. එබැවින් ප‍්‍රතික්ෂේප කරන පිරිසට එරෙහිව අපට උපකාර කරනු මැනව! (යැයි පවසවු.)"/>
    </sura>
    <sura index="3" name="">
        <aya index="1" text="අලිෆ්. ලාම්. මීම්."/>
        <aya index="2" text="අල්ලාහ්, ඔහු හැර (නැමදුමට) වෙනත් දෙවියෙකු නොමැත. (ඔහු) සදා ජීවමානය සර්ව පෝෂකය."/>
        <aya index="3" text="(නබිවරය,) සත්‍යයෙන් යුත් ධර්ම පුස්තකය(අල් කුර්ආනය) එයට පෙර ඇති දෑ(පෙර ධර්ම පුස්තකයන්) සත්‍යය කරවන්නක් ලෙස ඔහු(අල්ලාහ්) නුඹ වෙත පහළ කළේය. තවද මෙය( පහළ වීම)ට පෙර ජනයාට මග පෙන්වීමක් ලෙස 'තව්රාතය' හා 'ඉන්ජීලය' ඔහු පහළ කළේය. තවද ෆුර්කානය(සත්‍යය හා අසත්‍යය නිර්ණය කරන සංකල්පය) ද ඔහු පහළ කළේය. සැබැවින්ම අල්ලාහ්ගේ වදන් ප‍්‍රතික්ෂේප කළවුන් වන ඔවුනට දැඩි දඬුවමක් ඇත. අල්ලාහ් සර්ව බලසම්පන්නය ප‍්‍රතිදඬුවම් දෙන්නාය."/>
        <aya index="5" text="සැබැවින්ම අල්ලාහ්, අහසෙහි හා මිහිතලයෙහි ඇති කිසිවක් ඔහුගෙන් නොසැඟ වේ."/>
        <aya index="6" text="තමන් අභිමත කරන අයුරින් නුඹලාව ගර්භාශයන්හි හැඩගස්වන්නේ ඔහුමය. සර්ව බලසම්පන්න සර්ව ප‍්‍රඥාවන්ත වූ ඔහු හැර (නැමදුමට) වෙනත් දෙවියෙකු නොමැත."/>
        <aya index="7" text="නුඹ වෙත ධර්ම පුස්තකය(අල් කුර්ආනය) පහළ කළේ ද ඔහුමය. එහි පැහැදිලි නිරවුල් වදන් ඇත. ඒවා ධර්ම පුස්තකයේ මාතෘ( වදන්)ය. සෙසු දෑ ගැටමුසු( වදන්)ය. තමන්ගේ හදවත්හි මුළාවක් ඇති අය එහි තුළ වූ ගැටමුසු දෑ(වදන්) අනුගමනය කරති. (මක්නිසාද යත්) විසංවාදය (ඇති කිරීමේ) අපේක්ෂාවෙන් ද එයට අර්ථ නිරූපණ කිරීමේ අපේක්ෂාවෙන් ද වේ. තවද එහි අර්ථ නිරූපණය අල්ලාහ් හැර වෙනත් කිසිවකු නොදන්නේය. තවද දැනුමෙහි ස්ථාවරව ස්ථාපිත වූවෝ &quot;එය අපි විශ්වාස කළෙමු. සියල්ල අපගේ පරමාධිපති අබියසින්ය&quot; යැයි පවසති. නුවණැත්තන් හැර (අන් අය මෙයින්) උපදෙස් නොලබති."/>
        <aya index="8" text="&quot;අපගේ පරමාධිපතියාණනි, ඔබ අපට (ඍජු) මග පෙන්වූවායින් පසුව අපගේ හදවත් ඔබ මුළාවට පත් නොකරනු මැනව! ඔබගෙන් වූ කරුණාව අප වෙත ප‍්‍රදානය කරනු මැනව! සැබැවින්ම ඔබමය පරම ප‍්‍රදායකයා වන්නේ.&quot;"/>
        <aya index="9" text="&quot;අපගේ පරමාධිපතියාණනි, දිනයක් සඳහා සැබැවින්ම ඔබ ජනයා එක්රැස් කරන්නාය. එ(ම විනිශ්චය දින)ය පිළිබඳව කිසිදු සැකයක් නොමැත. සැබැවින්ම අල්ලාහ් ප‍්‍රතිඥාව කඩ නොකරන්නේය."/>
        <aya index="10" text="සැබැවින්ම ප‍්‍රතික්ෂේප කළවුන්, ඔවුන්ගේ ධනය ද ඔවුන්ගේ දරුවන් ද අල්ලාහ්ගෙන් වූ (දඬුවමින්) කිසිවකට (එරෙහිව) ඔවුනට ඵලක් ඇති නොකරන්නේමය. ඔවුන්මය (නිරා) ගින්නේ ඉන්ධන වන්නේ."/>
        <aya index="11" text="(මොවුන්ගේ චරිතය) 'ෆිර්අවුන්ගේ' පිරිසගේ හා ඔවුනට පෙරවූවන්ගේ චරිතය මෙනි. ඔවුන් අපගේ සංඥාවන් අසත්‍යය කළෝය. එබැවින් අල්ලාහ් ඔවුන්ගේ පාපකම් හේතුවෙන් ඔවුන්ව ග‍්‍රහණය කළේය. අල්ලාහ් දඬුවම් කිරීමෙහි දැඩිය."/>
        <aya index="12" text="(නබිවරය,) නුඹ ප‍්‍රතික්ෂේප කළවුන්ට පවසවු &quot;නුඹලා යටපත් කරනු ලබන්නෙහුය. තවද නිරය වෙත එක්රැස් කරනු ලබන්නෙහුය. (එහි) යහන කෙතරම් නින්දනීය ද!&quot;"/>
        <aya index="13" text="(බද්ර් සටන සඳහා) අභිමුඛ වූ දෙපිරිසෙහි නුඹලාට සැබැවින්ම සංඥාවක් ඇත. එක් පිරිසක් අල්ලාහ්ගේ මාර්ගයේ සටන් කරන්නෝය. අනෙක ප‍්‍රතික්ෂේපකයින්ය. ඔවුහු තමන්ව (විශ්වාසික) ඔවුන් මෙන් දෙගුණයක් ලෙස පියවි ඇසින් දකින්නෝය. අල්ලාහ් ඔහුගේ උපකාරය මගින් තමන් අභිමත කරන්නන්ව ශක්තිමත් කරන්නේය. සැබැවින්ම දෘෂ්ටිය ඇත්තන්ට එහි ඉගෙනුමක් ඇත"/>
        <aya index="14" text="කාන්තාවන් ද පුතුන් ද රනින් හා රිදියෙන් රැස් කළ සංචිතයන් ද සන්නම් තබනු ලැබූ (ඉස්තරම්) අශ්වයින් ද පශු කුලයට අයත් 'සතුන්' ද ගොවි බිම් (යනාදිය) අතුරින් දැඩි ආශාවෙන් ඇලුම් කරන දෑ ජනයාට අලංකාර කර පෙන්වනු ලැබීය. මෙය මෙලොව ජීවිතයේ වින්දනයයි. (නමුත්) නැවත යොමු වන ස්ථානයෙහි අලංකාරය අල්ලාහ් අබියසය."/>
        <aya index="15" text="(නබිවරය,) &quot;මෙ(ම වින්දන)යට වඩා යහපත් දැයක් නුඹලාට මා දැනුම් දෙන්නදැ?&quot;යි නුඹ විමසවු. බිය භක්තිකයින්ට ඔවුන්ගේ පරමාධිපති අබියස (ස්වර්ග) උයන් ඇත. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. තවද (ඔවුනට) පාරිශුද්ධ කරන ලද සහකාරියන් වෙති. තවද අල්ලාහ්ගෙන් වූ තෘප්තිය ද ඇත. අල්ලාහ් ගැත්තන් පිළිබඳව සර්ව සුපරික්ෂාකාරීය."/>
        <aya index="16" text="(ඔවුහු) කවුරුන්ද යත් &quot;අපගේ පරමාධිපතියාණනි, සැබැවින්ම අපි විශ්වාස කළෙමු. එබැවින් අපට අපගේ පාපයන් ක්ෂමා කරනු මැනව! තවද (නිරා) ගින්නේ දඬුවමින් අපව ආරක්ෂා කරනු මැනවැ!&quot;යි පවසන්නන්ය."/>
        <aya index="17" text="තවද (ඔවුහු) ඉවසිලිවන්තයින් ද සත්‍යවන්තයින් ද ශ‍්‍රද්ධාවන්තයින් ද (අල්ලාහ්ගේ මාර්ගයෙහි) වියදම් කරන්නන් ද 'සහර්' වේලාවෙහි පාප ක්ෂමාව ඇයැදි සිටින්නන් ද වෙති."/>
        <aya index="18" text="අල්ලාහ්, තමන් හැර (නැමදුමට) වෙනත් දෙවියෙකු නොමැති බව සාධාරණත්වය ස්ථාපිත කරන්නෙකු වූ තත්ත්වයේ සාක්ෂි දරන්නේය. තවද 'මලක්වරුන්' ද දැනුම ඇත්තවුන් ද (සාක්ෂි දරන්නෝය). සර්ව බලසම්පන්න, සර්ව ප‍්‍රඥාවන්ත වූ ඔහු හැර (නැමදුමට) වෙනත් දෙවියෙකු නොමැත."/>
        <aya index="19" text="සැබැවින්ම අල්ලාහ් අබියස (පිළිගත්) දහම වන්නේ ඉස්ලාමයයි. තවද ධර්ම පුස්තකය දෙනු ලැබූ අය, දැනුම ඔවුන් වෙත පැමිණි පසුවද ඔවුනතර ඊර්ෂ්‍යාව හේතුවෙන් මිස (එහි) මතභේද ඇති කර නොගත්හ. අල්ලාහ්ගේ වදන් කවරෙකු ප‍්‍රතික්ෂේප කරන්නේ ද එවිට සැබැවින්ම අල්ලාහ් ගණනය(විනිශ්චය) කිරීමෙහි ශීඝ‍්‍රය."/>
        <aya index="20" text="එවිට (නබිවරය,) නුඹ සමග ඔවුහු තර්ක කළේ නම් &quot;මාගේ මුහුණ අල්ලාහ්( වෙත)ට අවනත කළෙමි. තවද මා අනුගමනය කළවුන් ද(මෙලෙසම කළෝය).&quot; යැයි නුඹ (ඔවුනට) පවසවු. තවද &quot;නුඹලා අවනත වූවෙහිදැ?&quot;යි ධර්ම පුස්තකය දෙනු ලැබූවන්ගෙන් ද උම්මිවරුන්ගෙන් ද නුඹ විමසවු. (එසේ) ඔවුන් අවනත වූයේ නම් ඔවුහු යහමග ලැබුවෝය. තවද ඔවුහු පිටුපෑවේ නම් එවිට සැබැවින්ම නුඹ කෙරෙහි (වගකීම) වන්නේ (දේව පණිවිඩය) දැන්වීම පමණය. අල්ලාහ් ගැත්තන් පිළිබඳව සර්ව සුපරික්ෂාකාරීය."/>
        <aya index="21" text="සැබැවින්ම අල්ලාහ්ගේ වදන් ප‍්‍රතික්ෂේප කළවුන් ද (කිසිදු) යුක්තියකින් තොරව නබිවරුන්ව ඝාතනය කළවුන් ද ජනයින් අතුරින් සාධාරණත්වය විධානය කළවුන්ව ඝාතනය කළවුන් ද, ඔවුන්( සියල්ලන්)ට වේදනීය දඬුවමක් පිළිබඳව නුඹ ශුභාරංචි පවසවු."/>
        <aya index="22" text="ඔවුන්මය මෙලොවෙහි හා මතු ලොවෙහි තම ක‍්‍රියාවන් නිෂ්ඵල වූවෝ. තවද ඔවුනට උදව්කරුවන්ගෙන් කිසිවෙකු නැත."/>
        <aya index="23" text="'(තව්රාත්' නම්) ධර්ම පුස්තකයෙන් කොටසක් දෙනු ලැබූ අයව නුඹ නොදුටුවෙහි ද? ඔවුන් අතර තීන්දු ගැනීම පිණිස අල්ලාහ්ගේ ධර්ම පුස්තකය වෙත ඔවුන්ව කැඳවනු ලැබුවෝය. පසුව ඔවුන්ගෙන් පිරිසක් (එය) පිටුපාන්නන්ව හැරී ගියෝය."/>
        <aya index="24" text="එය (මක්නිසාදයත්) &quot;නියමිත දින ගණනකට මිස (නිරා) ගින්න අපව ස්පර්ශ නොකරන්නේම යැ&quot;යි ඔවුහු පැවසූ හෙයිනි. තවද ඔවුන් (බොරු) ගොතමින් සිටි දෑ ඔවුන්ගේ දහම විෂයෙහි ඔවුන්ව රවටා දැමීය."/>
        <aya index="25" text="කිසිදු සැකයක් නොමැති (විනිශ්චය) දිනයක් සඳහා අප ඔවුන්ව එක්රැස් කරන විට (ඔවුන්ගේ තත්ත්වය) කෙසේ වෙත් ද? තවද සෑම කෙනෙකුටම තමන් උපයා ගත් දෑ සඳහා ප‍්‍රතිවිපාක පූර්ණව දෙනු ලබන්නේය. තවද ඔවුහු අපාරාධ කරනු නොලබති."/>
        <aya index="26" text="(නබිවරය,) නුඹ පවසවු. &quot;අල්ලාහ්! සර්ව රාජ්‍යයේ අධිපතියාණනි, ඔබ අභිමත කළ අයට රාජ්‍යය ලබා දෙන්නෙහිය. ඔබ අභිමත කළ අයගෙන් රාජ්‍යය ඉවත් කරන්නෙහිය. තවද ඔබ අභිමත කළ අයට ගෞරවය පිරිනමන්නෙහිය. තවද ඔබ අභිමත කළ අයව අවමන් කරන්නෙහිය. (සියලු) යහපත ඔබ සතුය. සැබැවින්ම ඔබ සියලු දෑ කෙරෙහි අති බලසම්පන්නය."/>
        <aya index="27" text="ඔබ රාත‍්‍රිය දහවලෙහි ඇතුළු කරවන්නේය. තවද දහවල රාත‍්‍රියෙහි ඇතුළු කරවන්නේය. ඔබ මළ දැයින් ජීවී දෑ පිට කරන්නේය. තවද ජීවී දැයින් මළ දෑ පිට කරන්නේය. තවද ඔබ අභිමත කරන්නන්ට (කිසිදු) ගණනයකින් තොරව (ජීවන) සම්පත් සපයන්නේය.&quot;"/>
        <aya index="28" text="විශ්වාසිකයින්, විශ්වාසිකයින් හැර ප‍්‍රතික්ෂේපකයින්ව සමීප මිතුරන් ලෙස නොගත යුතුය. තවද ආරක්ෂක උපායක් ලෙස ඔවුන්ගෙන් නුඹලා පූර්වාරක්ෂාව ලබා ගැනීමට මිස කවරෙකු මෙලෙස කරන්නේ ද ඔහු අල්ලාහ්ගෙන් වූ (දහමෙහි) කිසිවකින් (හිමිකරුවෙකු) නොවන්නේය. අල්ලාහ් තමන් පිළිබඳව නුඹලාට අවවාද කරන්නේය. අවසානයෙහි යොමු වන ස්ථානය අල්ලාහ් වෙතය."/>
        <aya index="29" text="(නබිවරය,) &quot;නුඹලාගේ හදවත්හි නුඹලා කුමක් සැඟවුවද නැතහොත් එය නුඹලා හෙළි කළද එය අල්ලාහ් දන්නේය.&quot; යැයි නුඹ පවසවු. අහස්හි ඇති දෑ ද මිහිතලයෙහි ඇති දෑ ද ඔහු දන්නේය. අල්ලාහ් සියලු දෑ කෙරෙහි අති බලසම්පන්නය."/>
        <aya index="30" text="සෑම ආත්මයක්ම යහපත් දැයින් තමන් කළ දෑ ද අයහපත් දැයින් තමන් කළ දෑ ද ඉදිරිපත් කරන්නක් ලෙස ලබා ගන්නා (විනිශ්චය) දින ඔහු හා එය(අයහපත) අතර දීර්ඝ දුරක් තිබිය යුතු යැයි එ(ම ආත්ම)ය පි‍්‍රය කරයි. අල්ලාහ් තමන් පිළිබඳව නුඹලාට අවවාද කරන්නේය. අල්ලාහ් ගැත්තන් පිළිබඳව දයානුකම්පිතය"/>
        <aya index="31" text="(නබිවරය, ප‍්‍රතික්ෂේපකයින්ට) නුඹ පවසවු. &quot;නුඹලා අල්ලාහ්ව ප‍්‍රිය කරන්නන්ව සිටියේ නම් මා අනුගමනය කරවු. (එවිට) අල්ලාහ් නුඹලාව ප‍්‍රිය කරන්නේය. තවද නුඹලාගේ පාපයන්ට නුඹලාට සමාව දෙන්නේය. අල්ලාහ් අති ක්ෂමාශීලීය පරම කරුණාභරිතය.&quot;"/>
        <aya index="32" text="(නබිවරය,) නුඹ පවසවු. &quot;අල්ලාහ්ට හා 'රසූල්වරයාට' නුඹලා අවනත වවු. තවද නුඹලා පිටුපාන්නේ නම් එවිට සැබැවින්ම අල්ලාහ් ප‍්‍රතික්ෂේපකයින්ව ප‍්‍රිය නොකරන්නේය.&quot;"/>
        <aya index="33" text="සැබැවින්ම අල්ලාහ් 'ආදම්ව' ද 'නූහ්ව' ද 'ඉබ්රාහීම්ගේ' පරපුර ද 'ඉම්රාන්ගේ' පරපුර ද ලෝක වාසීන්ට වඩා (ඉහළින්) තෝරා ගත්තේය."/>
        <aya index="34" text="එයින් සමහරුන් තවත් සමහරුන්ගෙන් (පැවත එන) පරපුරක් වශයෙනි. අල්ලාහ් සර්ව ශ‍්‍රාවකය සර්වඥය."/>
        <aya index="35" text="ඉම්රාන්ගේ බිරිය (ගැබ් ගත් කල්හි) &quot;මාගේ පරමාධිපතියාණනි, සැබැවින්ම මාගේ කුස තුළ ඇති දෑ ඔබ වෙනුවෙන්ම (ඔබගේ මෙහෙය සඳහා) සම්පූර්ණයෙන්ම යෙදවීමට මම භාර කරමි. මාගෙන් (මෙම භාරය) පිළිගනු මැනව! සැබැවින්ම ඔබමය සර්ව ශ‍්‍රාවක සර්වඥ වන්නේ.&quot; යැයි පැවසූ අවස්ථාව (නබිවරය, නුඹ සිහිපත් කරවු.)"/>
        <aya index="36" text="එබැවින් ඇය එය ප‍්‍රසූත කළ අවස්ථාවේ &quot;මාගේ පරමාධිපතියාණනි, මම එය ගැහැනු දරුවකු ලෙස ප‍්‍රසූත කළෙමි&quot; යැයි ඇය පැවසුවාය. තවද ඇය ප‍්‍රසූත කළ දෑ පිළිබඳව අල්ලාහ් මැනවින් දන්නාය. තවද පිරිමියෙකු කාන්තාවක මෙන් නොවන්නේය. &quot;සැබැවින්ම මම ඇයට 'මර්යම්' යැයි නම් තැබුවෙමි. තවද ඇය හා ඇයගේ පරපුර පලවා හරින ලද 'ෂෙයිතාන්ගෙන්' (ඇති වන හානියෙන්) ඔබගෙන් ආරාක්ෂාව පතන්නෙමි&quot; (යැයි ද ඇය පැවසුවාය.)"/>
        <aya index="37" text="එබැවින් ඇයගේ පරමාධිපති ඇයව අලංකාර පිළිගැනීමකින් පිළිගත්තේය. ඇයව ඔහු අලංකාර වැඩීමකින් ඇති දැඩි කළේය. තවද ඔහු ඇයට 'zසකරිය්යාව' භාරකරු ලෙස පත් කළේය. zසකරිය්යා ඇය වෙත පිවිසෙන සෑම විටම (ඇයගේ නැමදුම්) මැදිරියෙහි ඇය අබියස ආහාර දුටුවේය. &quot;අහෝ මර්යම්! නුඹට මේවා කොහෙන්දැ?&quot;යි ඔහු විමසුවේය. &quot;මේවා අල්ලාහ්ගෙන්ය. සැබැවින්ම අල්ලාහ් අභිමත කරන්නන්ට (කිසිදු) ගණනයකින් තොරව (ජීවන) සම්පත් සපයන්නේ යැ.&quot;යි ඇය පැවසුවාය."/>
        <aya index="38" text="එහි දී zසකරිය්යා තම පරමාධිපතිව ඇයැද &quot;මාගේ පරමාධිපතියාණනි, ඔබ වෙතින් යහපත් පරපුරක් මට පිරිනමනු මැනව! සැබැවින්ම ඔබ ඇයැදීම ශ‍්‍රවණය කරන්නා යැ&quot;යි පැවසුවේය."/>
        <aya index="39" text="පසුව ඔහු මස්ජිදයෙහි 'සලාතය' (ස්ථාපිත) කරන්නෙකුව සිට ගෙන සිටිය දී &quot;සැබැවින්ම අල්ලාහ්ගෙන් වූ වදනක් සත්‍යය කරවන, නායකත්වය හොබ වන, (ස්තී‍්‍රන්ගෙන්) වැළකී සිටින, සැදැහැමියන්ගෙන් වූ 'නබිවරයකු' වන 'යහ්යා' (නම් දරුවා) පිළිබඳව අල්ලාහ් නුඹට ශුභාරංචි පවසන්නේ යැ&quot;යි 'මලක්වරුන්' ඔහුව අමතා පැවසුවෝය."/>
        <aya index="40" text="&quot;මාගේ පරමාධිපතියාණනි, මා පිරිමි දරුවෙකු ලබන්නේ කෙසේද? වයෝවෘද්ධභාවය මා වෙත පැමිණ ඇත. තවද මාගේ බිරිය ද වඳය.&quot; යැයි ඔහු(zසකරිය්යා) පැවසුවේය. &quot;මෙලෙසය අල්ලාහ්. ඔහු අභිමත කරන දෑ කරන්නේ යැ&quot;යි ඔහු (මලක්වරයා) පැවසුවේය."/>
        <aya index="41" text="&quot;මාගේ පරමාධිපතියාණනි, මා හට සංඥාවක් ඇති කරනු මැනවැ!&quot;යි ඔහු පැවසුවේය. &quot;නුඹගේ සංඥාව වන්නේ දින තුනක් ඉඟියෙන් මිස ජනයා සමග නුඹ කතා නොකිරීමය.  තවද නුඹගේ පරමාධිපතිව අධිකව මෙනෙහි කරවු. තවද සැඳෑවෙහි හා උදෑසන නුඹ පිවිතුරු කරවු&quot; යැයි ඔහු(අල්ලාහ්) පැවසුවේය."/>
        <aya index="42" text="&quot;අහෝ මර්යම්! සැබැවින්ම අල්ලාහ් නුඹව තෝරා ගෙන ඇත. තවද නුඹව පවිත‍්‍ර කර ඇත. ලෝකවාසී කාන්තාවන්ට වඩා (ඉහළින්) ඔහු නුඹව තෝරා ගෙන ඇතැ&quot;යි 'මලක්වරුන්' පැවසූ අවස්ථාව (සිහිපත් කරවු)."/>
        <aya index="43" text="&quot;අහෝ මර්යම්! නුඹගේ පරමාධිපතිට නුඹ අවනත වවු. තවද 'සුජූද්' කරවු. තවද 'රුකූඃ' කරන්නන් සමග රුකූඃ කරවු."/>
        <aya index="44" text="(නබිවරය,) මේවා ගුප්ත පුවත් අතුරින්ය. අපි එය නුඹට 'වහී'(දේව පණිවිඩය) ලෙස පහළ කරන්නෙමු. මර්යම්ව ඔවුන්ගෙන් කවරෙකු භාර ගන්නේ දැ'යි ඔවුන් ඔවුන්ගේ පෑන් (මගින් සීට්ටු) දැමූ අවස්ථාවේදී නුඹ ඔවුන් අතර නොවීය. තවද ඔවුන් තර්ක කරන අවස්ථාවේදී ද නුඹ ඔවුන් අතර නොවීය."/>
        <aya index="45" text="&quot;අහෝ මර්යම්! සැබැවින්ම අල්ලාහ් තමන්ගෙන් වූ වදනකින් (බිහිවීමට නියමිත ඊසා නබිවරයා පිළිබඳව) නුඹට ශුභාරංචි පවසන්නේය. ඔහුගේ නාමය 'මසීහ්' නම් මර්යම්ගේ පුත් 'ඊසා' ය. (ඔහු) මෙලොවෙහි හා මතු ලොවෙහි ගෞරවයට පත් අයෙකු ලෙස හා (අල්ලාහ්ට) සමීපතයින්ගෙන් කෙනෙකු ලෙසය.&quot; යැයි මලක්වරුන් පැවසූ අවස්ථාව (සිහිපත් කරවු)."/>
        <aya index="46" text="තවද ඔහු තොටිල්ලෙ(හි සිටි අවදියෙ)හි ද තරුණ වියේ ද ජනයා සමග කතා කරන්නේය. තවද සැදැහැමියන් අතුරින් (කෙනෙකු) ද වන්නේය."/>
        <aya index="47" text="&quot;මාගේ පරමාධිපතියාණනි, කිසිදු පිරිමියෙකු මා ස්පර්ශ කර නොතිබිය දී මට කෙසේ නම් දරුවෙකු වේදැ?&quot;යි ඇය පැවසුවාය. &quot;මෙලෙසය අල්ලාහ්. ඔහු අභිමත කරන දෑ මවන්නේය. ඔහු යමක් තීරණය කළ විට ඔහු එයට 'කුන් (වනු)' යැයි පැවසූ වහාම එය සිදුවනු ඇතැ&quot;යි ඔහු පැවසුවේය."/>
        <aya index="48" text="ඔහු(අල්ලාහ්, පෙර 'රසූල්වරුන්ගේ') ධර්ම පුස්තකය(න්) ද ප‍්‍රඥාව ද 'තව්රාතය' ද 'ඉන්ජීලය' ද ඔහුට(ඊසාට) උගන්වන්නේය."/>
        <aya index="49" text="තවද ඉස්රාඊල්ගේ 'දරුවන්ට' රසූල්වරයෙකු වශයෙන් ද (ඔහුව අල්ලාහ් පත් කරන්නේ)ය. &quot;නුඹලාගේ පරමාධිපතිගෙන් වූ සංඥාවක් රැගෙන සැබැවින්ම මම නුඹලා වෙත පැමිණියෙමි. තවද සැබැවින්ම මැටියෙන් පක්ෂියෙකුගේ හැඩය මෙන් (හැඩයක්) මම නුඹලාට නිර්මාණය කරන්නෙමි. පසුව මම එහි පිඹින්නෙමි. එවිට එය අල්ලාහ්ගේ අනුමැතියෙන් පක්ෂියෙකු වනු ඇත. තවද අල්ලාහ්ගේ අනුමැතියෙන් මම (උත්පත්තියෙන්ම) අන්ධ හා ලාදුරු රෝගීන් සුව කරන්නෙමි. තවද මළවුන්ට ප‍්‍රාණය ද දෙන්නෙමි. තවද නුඹලා අනුභව කරන දෑ ද නුඹලාගේ නිවෙස් වල නුඹලා රැස් කර තබන දෑ ද මම නුඹලාට දැනුම් දෙමි. නුඹලා විශ්වාසිකයින්ව සිටියේ නම් මෙහි සැබැවින්ම නුඹලාට සංඥාවක් ඇත.&quot; (යැයි ඊසා පැවසුවේය.)"/>
        <aya index="50" text="&quot;තවද මට පෙර පැවති 'තව්රාතයෙන්' වූ දෑ සත්‍ය කරවමින් ද නුඹලාහට තහනම් කරනු ලැබූ දැයින් සමහරක් නුඹලාට මම අනුමත කිරීමට ද (මම පැමිණ ඇත්තෙමි). තවද නුඹලාගේ පරමාධිපතිගෙන් වූ සංඥාවක් රැගෙන මම නුඹලා වෙත පැමිණ ඇත්තෙමි. එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="51" text="සැබැවින්ම අල්ලාහ් මාගේ පරමාධිපති ද නුඹලාගේ පරමාධිපති ද වන්නේය. එබැවින් නුඹලා ඔහුට නැමදුම් කරවු. මෙය සෘජු මාර්ගය වේ.&quot; (යැයි ද ඊසා පැවසුවේය.)"/>
        <aya index="52" text="ඔවුන් අතුරින් ප‍්‍රතික්ෂේපිතභාවය ඊසාට හැඟුනු කල්හි ඔහු &quot;අල්ලාහ්(ගේ දහම) වෙනුවෙන් මට උදව් කරන්නන් කවුරුන් දැ?&quot;යි විමසූ අතර (ඊසාගේ) අනුගාමිකයින් &quot;අපි අල්ලාහ්ගේ (දහමට) උදව්කරුවන් වෙමු. අපි අල්ලාහ්ව විශ්වාස කළෙමු. තවද අපි අවනත වන්නන් බවට (අල්ලාහ් අබියස) නුඹ සාක්ෂි දරවු&quot; යැයි පැවසුවෝය."/>
        <aya index="53" text="&quot;අපගේ පරමාධිපතියාණනි, ඔබ පහළ කළ දෑ අපි විශ්වාස කළෙමු. තවද අපි (මෙම) රසූල්වරයාව අනුගමනය කළෙමු. එබැවින් සාක්ෂි දරන්නන් සමග අපවද සටහන් කර ගනු මැනව!&quot; (යැයි ද ඔවුහු පැවසුවෝය.)"/>
        <aya index="54" text="ඔවුහු(ඊසාගේ සතුරන්) කූට උපාය සැලසුම් කළෝය. අල්ලාහ් ද සැලසුම් කළේය. අල්ලාහ් සැලසුම්කරුවන්ගෙන් අති ශ්‍රේෂ්ඨය."/>
        <aya index="55" text="&quot;අහෝ ඊසා! සැබැවින්ම මම නුඹව අත්පත් කරගන්නෙකු වෙමි. තවද නුඹව මා වෙත ඔසවන්නෙකු වෙමි. තවද ප‍්‍රතික්ෂේප කළවුන්ගෙන් නුඹව පවිත‍්‍ර කරන්නෙකු ද වෙමි. තවද (මළවුන්) නැගිටුවනු ලබන දින දක්වා ප‍්‍රතික්ෂේප කළවුනට ඉහළින් නුඹව අනුගමනය කළවුන්ව පත් කරන්නෙකු වෙමි. පසුව මා වෙතමය නුඹලාගේ නැවත යොමු වන ස්ථානය ඇත්තේ. එවිට නුඹලා අතර කවර දෙයක් කෙරෙහි මතභේද ඇති කර ගනිමින් සිටියේ ද එම විෂයයෙහි නුඹලාට මම විනිශ්චය ලබා දෙන්නෙමි.&quot; යැයි අල්ලාහ් පැවසූ අවස්ථාව (සිහිපත් කරවු)."/>
        <aya index="56" text="ප‍්‍රතික්ෂේප කළවුන් පිළිබඳව (සඳහන් කරන්නේ) නම්, මම(අල්ලාහ්) ඔවුනට මෙලොවෙහි හා මතු ලොවෙහි දැඩි දඬුවමකින් දඬුවම් කරන්නෙමි. තවද ඔවුනට උදව්කරුවන්ගෙන් කිසිවෙකු නැත."/>
        <aya index="57" text="විශ්වාස කර යහකම් කළවුන් පිළිබඳව (සඳහන් කරන්නේ) නම්, ඔවුන්ගේ වේතනයන් ඔහු(අල්ලාහ්) ඔවුනට පූර්ණ ලෙස පිරිනමන්නේය. අල්ලාහ් අපරාධකරුවන්ව පි‍්‍රිය නොකරන්නේය."/>
        <aya index="58" text="(නබිවරය,) මෙ(ම ඊසාගේ වෘත්තාන්ත)ය (අපගේ) වදන් වලින් හා ප‍්‍රඥාවෙන් වූ උපදෙසින් අපි නුඹ වෙත පාරායනා කර පෙන්වන්නෙමු."/>
        <aya index="59" text="සැබැවින්ම අල්ලාහ් අබියස ඊසාගේ උපමාව වන්නේ 'ආදම්ගේ' උපමාව මෙන්ය. ඔහු(අල්ලාහ්) පස් වලින් ඔහුව(ආදම්ව) මවා පසුව ඔහුට 'කුන්(වනු)' යැයි පැවසුවේය. එවිට ඔහු (මිනිසෙකු බවට පත්)වූයේය."/>
        <aya index="60" text="(එම) සත්‍යය නුඹගේ පරමාධිපතිගෙන්ය. එබැවින් නුඹ (ඒ පිළිබඳව) සැක කරන්නන් අතුරින් (කෙනෙකු) නොවවු."/>
        <aya index="61" text="(නබිවරය,) නුඹ වෙත දැනුම පැමිණි පසුව ද ඒ පිළිබඳව කවරෙකු හෝ නුඹ සමග තර්ක කරන්නේ නම් නුඹ (ඔවුනට) &quot;නුඹලා පැමිණෙවු, අපගේ පුතුන්ව හා නුඹලාගේ පුතුන්ව ද අපගේ ස්ත‍්‍රීන්ව හා නුඹලාගේ ස්ත‍්‍රීන්ව ද අපව හා නුඹලාව ද අප කැඳවා පසුව (අප සියල්ල) බැගෑපත්ව ප‍්‍රාර්ථනා කරමින් අසත්‍යවන්තයින්ට අල්ලාහ්ගේ ශාපය හිමි කර දෙමු.&quot; යැයි පවසවු."/>
        <aya index="62" text="සැබැවින්ම මෙයමය සත්‍යය වෘත්තාන්තය වන්නේ. තවද අල්ලාහ් හැර දෙවියන්ගෙන් (වෙනත්) කිසිවෙකු නොමැත. තවද සැබැවින්ම අල්ලාහ්මය අති බලසම්පන්න සර්ව ප‍්‍රඥාවන්ත වන්නේ."/>
        <aya index="63" text="එබැවින් ඔවුන් පිටුපෑවේ නම් සැබැවින්ම අල්ලාහ් කලහකාරයින් පිළිබඳව සර්වඥය."/>
        <aya index="64" text="(නබිවරය, ඔවුනට) නුඹ පවසවු, &quot;ධර්ම පුස්තකය ලත් ජනයිනි, නුඹලා අතර ද අප අතර ද වූ පොදු වදන වෙත නුඹලා පැමිණෙවු. එනම්, අල්ලාහ් හැර වෙනත් කෙනෙකු අපි නොනමදිමු. තවද ඔහුට කිසිවක් ආදේශ නොතබමු. තවද අපගෙන් වූ සමහරු (තවත්) සමහරුන්ව අල්ලාහ් හැර දෙවිවරුන් වශයෙන් නොගන්නෝය යන්නය.&quot; තවද ඔවුන් පිටුපෑවේ නම්, එවිට නුඹලා (ඔවුන්ට) &quot;සැබැවින්ම අප මුස්ලිම්වරුන් යනුවෙන් නුඹලා සාක්ෂි දරවු&quot; යැයි පවසවු."/>
        <aya index="65" text="&quot;ධර්ම පුස්තකය ලත් ජනයිනි, 'තව්රාතය' හා 'ඉන්ජීලය' ඔහුගෙන්('ඉබ්රාහීම්ගෙන්') පසුව මිස පහළ කරනු නොලැබ තිබියදී ඉබ්රාහීම්ගේ විෂයෙහි නුඹලා තර්ක කර ගනුයේ මන්ද? එබැවින් (මේ බව) නුඹලා අවබෝධ කර නොගන්නේද?"/>
        <aya index="66" text="බලවු, නුඹලා කවුරුන්ද යත් නුඹලාට (ස්වල්ප) දැනුමක් ඇති (ඊසා පිළිබඳ වූ) විෂයයෙහි නුඹලා තර්ක කර ගත්තවුන්ය. එබැවින් නුඹලාට දැනුමක් නොමැති ('ඉබ්රාහීම්' පිළිබඳ වූ) විෂයෙහි තර්ක කර ගනුයේ මන්ද? අල්ලාහ් (ඔහු පිළිබඳව) දන්නේය. තවද නුඹලා නොදන්නෙහුය."/>
        <aya index="67" text="ඉබ්රාහීම් යුදෙව්වෙකු හෝ කිතුනුවෙකු හෝ නොවීය. නමුත් ඔහු (ඍජු දහම වෙත) නැඹුරු වූ මුස්ලිම්වරයකු විය. තවද ආදේශකයින් අතුරින් ද (කෙනෙකු) නොවීය."/>
        <aya index="68" text="සැබැවින්ම ජනයින්ගෙන් ඉබ්රාහීම්ට වඩාත් සමීපවූවන් වන්නේ (ඔහුගේ වකවානුවේ) ඔහුව අනුගමනය කළවුන් ද මෙම ('මුහම්මද්') නබිවරයා ද (ඔහුගේ ප‍්‍රජාව අතුරින්) විශ්වාස කළවුන් ද වේ. තවද අල්ලාහ් විශ්වාසිකයින්ගේ භාරකරුවාය."/>
        <aya index="69" text="ධර්ම පුස්තකය ලත් ජනයින්ගෙන් පිරිසක් නුඹලාව නොමග යවන්නට පි‍්‍රය කරති. (නමුත්) ඔවුන් තමන්වම මිස (වෙනත් කිසිවෙකුව) නොමග නොයවති. තවද (ඒ බව) ඔවුහු  නොහඟති."/>
        <aya index="70" text="ධර්ම පුස්තකය ලත් ජනයිනි, නුඹලා (තව්රාතයෙහි මුහම්මද් පිළිබඳ සඳහන් දෑ) සාක්ෂි දරන්නන්ව සිටියදී අල්ලාහ්ගේ වදන් නුඹලා ප‍්‍රතික්ෂේප කරනුයේ මන් ද?"/>
        <aya index="71" text="ධර්ම පුස්තකය ලත් ජනයිනි, නුඹලා දැනුවත්ව සිටිය දී නුඹලා සත්‍යය සමග අසත්‍යය මිශ‍්‍ර කර සත්‍යය සඟවනුයේ මන් ද?"/>
        <aya index="72" text="ධර්ම පුස්තක ලත් ජනයින් අතුරින් පිරිසක් (ඔවුන්ගෙන් වූ තවත් පිරිසකට) &quot;විශ්වාස කළ අයට පහළ කරනු ලැබූ දෑ(අල් කුර්ආනය) දහවලයේ ආරම්භයෙහි නුඹලා විශ්වාස කරවු. එ(ම දහවලයෙ)හි අවසානයෙහි නුඹලා (එය) ප‍්‍රතික්ෂේප කරවු. ඔවුන්(මුස්ලිම්වරුන් සත්‍ය දහමින්) නැවත හැරීමට හැක්කේයැ&quot;යි පැවසුවෝය."/>
        <aya index="73" text="තවද &quot;නුඹලාගේ දහම අනුගමනය කරන අයව මිස &quot;කිසිවකුට නුඹලාට දෙනු ලැබූ (දහමෙහි වූ) දෑ මෙන් දෙනු ලැබේ යැයි හෝ නුඹලාගේ පරමාධිපති අබියස නුඹලා සමග (මුස්ලිම්වරුන් වන) ඔවුන් තර්ක කර( ජය ලබ)නු ඇතැයි&quot; නුඹලා විශ්වාස නොකරවු.&quot; (යැයි ද පැවසුවෝය. එයට නබිවරය,) &quot;සැබැවින්ම යහමග වන්නේ අල්ලාහ්ගේ මගය.&quot; යැයි නුඹ පවසවු. (නබිවරය,) &quot;සැබැවින්ම භාග්‍යය අල්ලාහ් සතුය. ඔහු අභිමත කරන අයට එය දෙන්නේය. අල්ලාහ් සර්ව ව්‍යාපකය සර්වඥ යැ&quot;යි නුඹ පවසවු."/>
        <aya index="74" text="තවද ඔහු(අල්ලාහ්) අභිමත කරන්නන්ව ඔහුගේ කරුණාව සඳහා විශේෂයෙන් තෝරා ගන්නේය. තවද අල්ලාහ් මහත් වූ වරප‍්‍රසාදයෙන් යුක්තය."/>
        <aya index="75" text="නුඹ කෙනෙකුට (රනින් හා රිදියෙන් රැස් කළ) සංචිතයක්  විශ්වාසයෙන් යුතුව පවරන්නේ නම් නුඹ වෙත එය නැවත භාර දෙන (ඇතැම්) අය ධර්ම පුස්තකය ලත් ජනයින් අතුරින් වෙති. තවද නුඹ කෙනෙකුට දීනාරයක්(රන් කාසියක්) විශ්වාසයෙන් යුතුව පවරන්නේ නම් නුඹ ඔහු මත නිරන්තරයෙන්ම (එය නැවත ලබා ගැනීමේ උත්සාහයක) නිරතවන්නෙකුව සිටියොත් මිස නුඹ වෙත එය නැවත භාර නොදෙන (ඇතැම්) අය ද ඔවුන් අතුරින් වෙති. එය (එසේ කරනුයේ) &quot;උම්මිවරුන් පිළිබඳව අප කෙරෙහි (වගකීම ඉටු කිරීමේ කිසිදු) මාර්ගයක් නොමැත&quot; යැයි ඔවුහු පවසන හෙයිනි. තවද ඔවුහු දැනුවත්වම අල්ලාහ් කෙරෙහි අසත්‍යය පවසති."/>
        <aya index="76" text="එසේ(ඔවුන් සිතන අයුරින්) නොව, කවුරුන් (විශ්වාසයෙන් පවරන ලද දෑ නැවත භාර කිරීමේ) තම ගිවිසුම ඉටු කර අල්ලාහ්ට බිය භක්තිමත් වූයේ ද එවිට සැබැවින්ම අල්ලාහ් බිය භක්තිකයින්ව ප‍්‍රිය කරන්නේය."/>
        <aya index="77" text="සැබැවින්ම කවරෙකු අල්ලාහ්ගේ ගිවිසුම හා තමන්ගේ දිවුරුම් වෙනුවට සුළු වටිනාකමක් ගන්නේ ද ඔවුනට මතු ලොවෙහි කිසිදු කොටසක් නොමැත. තවද (මළවුන්) නැගිටුවනු ලබන දින අල්ලාහ් ඔවුන් සමග කථා නොකරන්නේය. තවද ඔවුන් දෙස නොබලන්නේය. තවද ඔවුන්ව පවිත‍්‍ර නොකරන්නේය. තවද ඔවුනට වේදනීය දඬුවමක් ඇත."/>
        <aya index="78" text="තවද සැබැවින්ම තමන්ගේ දිවවල් මගින් ධර්ම පුස්තකය වෙනස් කරන පිරිසක් ඔවුන් අතුරින්(ම) වෙති. (ඔවුන් වෙනස් කළ) එය ධර්ම පුස්තකයෙන් යැයි නුඹලා සිතීම පිණිස( මෙසේ වෙනස් කරන්නේ)ය. (නමුත්) එය ධර්ම පුස්තකයෙන් නොවේ. තවද මෙය අල්ලාහ් වෙතින් ('තව්රාතයෙහි' ඇති දෙයක්) යැයි ඔවුහු පවසති. (නමුත්) එය අල්ලාහ් වෙතින් නොවේ. තවද ඔවුහු දැනුවත්වම අල්ලාහ් කෙරෙහි අසත්‍යය පවසති."/>
        <aya index="79" text="(කිසිදු) මිනිසෙකුට අල්ලාහ් තමන්ට ධර්ම පුස්තකය ද ප‍්‍රඥාව ද නබිත්වය ද ලබා දී පසුව ඔහු ජනයාට &quot;නුඹලා අල්ලාහ් හැර මාහට (නමදින) ගැත්තන් වවු&quot; යැයි පැවසීමට (හැකියාවක්) නොවීය. එනමුත් &quot;ධර්ම පුස්තකයෙන් නුඹලා උගන්වමින් සිටින දෑ හා නුඹලා ඉගෙන ගනිමින් සිටින දෑ මගින් නුඹලා රබ්බානිවරුන්(ආගමික විශාරදයින්) වවු.&quot; (යැයි ඔහු පවසනු ඇත.)"/>
        <aya index="80" text="තවද මලක්වරුන්ව හා නබිවරුන්ව නුඹලා දෙවිවරුන් ලෙස ගැනීමට නුඹලා වෙත ඔහු අණ කිරීමට ද (ඔහුට හැකියාවක්) නොවීය. නුඹලා මුස්ලිම්වරුන් වූ පසුවද ප‍්‍රතික්ෂේපය නුඹලාට ඔහු අණ කරන්නේ ද?"/>
        <aya index="81" text="ධර්ම පුස්තකයෙන් හා ප‍්‍රඥාවෙන් නුඹලාට මා (යම්) දෙයක් ලබා දී පසුව නුඹලා සමග වූ එය සත්‍යය කරවන 'රසූල්වරයෙකු' නුඹලා වෙත පැමිණ සැබැවින්ම නුඹලා ඔහුව විශ්වාස කළ යුතු යැයි ද ඔහුට උදව් කළ යුතු යැයි ද අල්ලාහ් නබිවරුන්ගෙන් ප‍්‍රතිඥාව ගත් අවස්ථාව, (සිහිපත් කරවු). &quot;ඒ පිළිබඳව වූ මාගේ ප‍්‍රතිඥාව නුඹලා පිළිගෙන භාරගත්තෙහු දැ?&quot;යි ඔහු(අල්ලාහ්) විමසුවේය. (එවිට) ඔවුහු(නබිවරුන්) &quot;අපි (එය) පිළිගත්තෙමු&quot; යැයි පැවසුවෝය. &quot;එබැවින් නුඹලා සාක්ෂි දරවු. මම ද නුඹලා සමග සාක්ෂිකරුවන් අතුරින් (කෙනෙකු) වෙමි.&quot; යැයි ඔහු(අල්ලාහ්) පැවසුවේය."/>
        <aya index="82" text="(ජනයා අතුරින්) කවුරුන් එ(ම සාක්ෂි දැරීමේ ක‍්‍රියාවලි)යට පසුවද පිටුපෑවේද එවිට ඔවුහුමය පාපතරයින් වන්නේ."/>
        <aya index="83" text="අහස්හි හා මිහිතලයෙහි ඇති (සියලු) දෑ කැමැත්තෙන් හෝ අකැමැත්තෙන් ඔහුටම අවනත වී තිබිය දී අල්ලාහ්ගේ දහමින් තොර වූ (වෙනත්) දෙයක් ඔවුහු සොයන්නෝ ද? තවද ඔහු වෙතම ඔවුන් නැවත යොමු කරනු ලබන්නෝය."/>
        <aya index="84" text="(නබිවරය,) &quot;අල්ලාහ්ව ද අප හට පහළ කරනු ලැබූ දෑ(අල් කුර්ආනය) ද 'ඉබ්රාහීම්', 'ඉස්මාඊල්', 'ඉස්හාක්', 'යඃකූබ්' සහ අස්බාත්(යඃකූබ්ගේ පරපුර)ට පහළ කරනු ලැබූ දෑ ද 'මූසා', 'ඊසා' හා (සෙසු) නබිවරුන්ට ඔවුන්ගේ පරමාධිපතිගෙන්(අල්ලාහ්ගෙන්) පිරිනමනු ලැබූ දෑ ද අපි විශ්වාස කළෙමු. ඔවුන්ගෙන් කිසිදු කෙනෙකු අතර වෙනසක් අපි නොකරන්නෙමු. තවද අපි ඔහුටම(අල්ලාහ්ටම) අවනත වන්නන් වෙමු&quot; යැයි නුඹ පවසවු."/>
        <aya index="85" text="ඉස්ලාම් නොවන (අන්) දහමක් කවරෙකු සොයන්නේද එය ඔහුගෙන් පිළිගනු නොලබන්නේමය. තවද ඔහු මතු ලොවෙහි අලාභවන්තයින්ගෙන් (කෙනෙකු) වන්නේය."/>
        <aya index="86" text="රසූල්වරයා සත්‍යයැ'යි සාක්ෂි දරා, ඔවුන් වෙත පැහැදිලි සාධකයන්ද පැමිණ, ඔවුන්ගේ විශ්වාසයෙන් පසුවද ප‍්‍රතික්ෂේප කළ පිරිසකට අල්ලාහ් යහමග පෙන්වන්නේ කෙසේද? අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="87" text="ඔවුන් නම්, ඔවුන්ගේ විපාකය වන්නේ ඔවුන් කෙරෙහි වූ අල්ලාහ්ගේ ද මලක්වරුන්ගේ ද (විශ්වාසික) මිනිසුන් සියල්ලන්ගේ ද ශාපයයි."/>
        <aya index="88" text="(ඔවුහු) එහි සදාතනිකයෝ වෙති. ඔවුන්ගෙන් දඬුවම සැහැල්ලු කරනු නොලැබේ. තවද ඔවුනට අවකාශයක් ද දෙනු නොලැබේ."/>
        <aya index="89" text="(එනමුත්) එයට පසුව තමන් පශ්චාත්තාපයේ නියැළී තමන් සංශෝධනය කර ගත්තන් හැරය. එවිට සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="90" text="සැබැවින්ම කවරෙකු තමන්ගේ විශ්වාසයෙන් පසු ප‍්‍රතික්ෂේප කර පසුව ප‍්‍රතික්ෂේපය වර්ධනය කර ගත්තේද ඔවුන්ගේ පශ්චාත්තාපය පිළිගනු නොලබන්නේමය. තවද ඔවුහුමය (ඍජු මාර්ගයෙන්) මුළා වූවන් වන්නේ."/>
        <aya index="91" text="සැබැවින්ම කවරෙකු ප‍්‍රතික්ෂේප කර තවද තමන් ප‍්‍රතික්ෂේපකයින්ව සිටියදී මරණයට පත් වන්නේද ඔවුන්ගෙන් කෙනෙකු රනින් මිහිතලය පිරෙන්නට ඇති දෑ වන්දි වශයෙන් ඔහු එය ගෙවුවද එය පිළිගනු නොලබන්නේමය. ඔවුන්ටමය වේදනීය දඩුවමක් ඇත්තේ. තවද ඔවුනට උදව්කරුවන්ගෙන් කිසිවෙකු නැත."/>
        <aya index="92" text="නුඹලා ප්‍රිය කරන දැයින් නුඹලා (අල්ලාහ්ගේ මාර්ගයේ) වියදම් කරන තෙක් නුඹලා යහපත නොලබන්නේමය. තවද යම් දෙයකින් කුමක් නුඹලා වියදම් කරන්නේද සැබැවින්ම අල්ලාහ් ඒ පිළිබඳව සර්වඥය."/>
        <aya index="93" text="තව්රාතය පහළ කරනු ලැබීමට පෙර ඉස්රාඊල් (එනම් 'යඃකූබ්') විසින් තමන්ටම තහනම් කළ දෑ හැර අන් සියලු (වර්ගයේ) ආහාර ඉස්රාඊල්ගේ දරුවන්ට (ආහාරයට ගැනීමට) අනුමත විය. (නබිවරය,) &quot;නුඹලා සත්‍යවාදීන්ව සිටින්නේ නම් තව්රාතය ගෙනැවිත් එය කියවවු&quot; යැයි නුඹ පවසවු."/>
        <aya index="94" text="තවද එයට පසුවද අල්ලාහ්ට එරෙහිව කවරෙකු බොරු ගොතන්නේ ද ඔවුන්මය අපරාධකරුවන් වන්නේ."/>
        <aya index="95" text="(නබිවරය,) &quot;අල්ලාහ් සත්‍ය ප‍්‍රකාශ කළේය. එබැවින් නුඹලා (සත්‍යය වෙත) නැඹුරු වූ ඉබ්රාහීම්ගේ දහම අනුගමනය කරවු. තවද ඔහු ආදේශ තබන්නන් අතුරින් (කෙනෙකු) නොවීය.&quot; යැයි නුඹ පවසවු."/>
        <aya index="96" text="සැබැවින්ම ජනයා වෙනුවෙන් (නැමදුමට) තබනු ලැබූ පළමු වන නිවස අභිවෘද්ධිය ලත් හා සමස්ත ලෝකවාසීන්ටම මග පෙන්වන්නක් වන මක්කාවෙහි (පිහිටා) ඇත්තකි."/>
        <aya index="97" text="එහි පැහැදිලි සංඥාවන් ඇත. එනම් ඉබ්රාහීම්ගේ ස්ථානය (ද) ඇත. කවරෙකු එහි පිවිසෙන්නේ ද ඔහු අභයලාභියෙකු වන්නේය. කවරෙකුට මාර්ගයෙන් එ(ම නිවාස)ය වෙත (යෑමට) හැකියාව ඇත්තේ ද එම මින්සුන් කෙරෙහි (අල්ලාහ්ගේ එම) නිවස 'හජ්' කිරීම අල්ලාහ් වෙනුවෙන් (වූ වගකීමක්) වන්නේය. කවරෙකු ප‍්‍රතික්ෂේප කරන්නේ ද සැබැවින්ම අල්ලාහ් සමස්ත ලෝකවාසීන්ගෙන් (ස්වාධීන වූ) සර්ව සම්පූර්ණය."/>
        <aya index="98" text="(නබිවරය,) නුඹ පවසවු ,ධර්ම පුස්තකය ලත් ජනයිනි, නුඹලා කරන දෑ පිළිබඳව අල්ලාහ් සාක්ෂි දරන්නෙකුව සිටිය දී නුඹලා අල්ලාහ්ගේ වදන් ප‍්‍රතික්ෂේප කරනුයේ මන් ද?&quot;"/>
        <aya index="99" text="(නබිවරය,) නුඹ පවසවු, &quot;ධර්ම පුස්තකය ලත් ජනයිනි, නුඹලා (ඉස්ලාම් දහම සත්‍යය යැයි) සාක්ෂි දරන්නන්ව සිටියදී එහි දෝෂ සොයමින් විශ්වාස කළවුන්ව අල්ලාහ්ගේ මාර්ගයෙන් වළක්වනුයේ මන් ද?&quot; තවද නුඹලා කරන දෑ පිළිබඳව අල්ලාහ් අනවධානියෙකු නොවේ."/>
        <aya index="100" text="විශ්වාස කළවුනි, ධර්ම පුස්තකය දෙනු ලැබූ අය අතුරින් වූ පිරිසකට නුඹලා අවනත වන්නේ නම් නුඹලා විශ්වාස කිරීමෙන් පසුව ඔවුන් නුඹලාව ප‍්‍රතිකෂේපකයින් බවට නැවත හරවනු ඇත."/>
        <aya index="101" text="තවද අල්ලහ්ගේ වදන් නුඹලා කෙරෙහි පාරායනය කරනු ලබමින් සිටියදී ද නුඹලා අතර ඔහුගේ රසූල්වරයා සිටියදී ද නුඹලා ප‍්‍රතික්ෂේප කරනුයේ කෙසේ ද? කවරෙකු අල්ලාහ්ව(දහම) තදින් ග‍්‍රහණය කර ගන්නේද සැබැවින්ම ඔහු ඍජු මග වෙත මග පෙන්වනු ලැබීය."/>
        <aya index="102" text="විශ්වාස කළවුනි, අල්ලාහ්ට බිය විය යුතු අයුරින් ඔහුට බිය වවු. තවද නුඹලා සැබැවින්ම (සැබෑ) මුස්ලිම්වරුන් වශයෙන්ම මිස මිය නොයවු."/>
        <aya index="103" text="තවද නුඹලා සියල්ල අල්ලාහ්ගේ කඹය(අල් කුර්ආනය) තදින් ග‍්‍රහණය කර ගනිවු. තවද නුඹලා වෙන්ව නොයවු. තවද නුඹලා (එකිනෙකාට) සතුරන් ලෙස සිටි කල්හි නුඹලා කෙරෙහි වූ අල්ලාහ්ගේ භාග්‍යය පිළිබඳව සිහිපත් කරවු. එවිට නුඹලාගේ හදවත් අතර අල්ලාහ් බැඳීමක් ඇති කළේය. එබැවින් ඔහුගේ භාග්‍යයෙන් නුඹලා සහෝදරයන් බවට පත් වූහ. නුඹලා (නිරා) ගින්නෙන් වූ ගිනිවළ අද්දරයෙහි සිටියෙහුය. පසුව එයින් නුඹලාව ඔහු(අල්ලාහ්) ආරක්ෂා කළේය. මෙලෙසය නුඹලා යහමග යනු පිණිස අල්ලාහ් නුඹලාට ඔහුගේ වදන් පැහැදිලි කරනුයේ."/>
        <aya index="104" text="තවද යහපත වෙත (ජනයා) කැඳවන, යහපත විධානය කරන, පිළිකුල් දැයින් වළක්වන ප‍්‍රජාවක් නුඹලා අතුරින් සිටිය යුතුය. ඔවුහුමය ජය ලද්දෝ."/>
        <aya index="105" text="තවද තමන්ට පැහැදිලි සාධකයන් පැමිණි පසුවද (සත්‍යය දහමින්) වෙන්ව ගිය හා මතභේද ඇති කර ගත් අය මෙන් නුඹලා නොවවු. ඔවුන්ටමය මහත් වූ දඬුවමක් ඇත්තේ."/>
        <aya index="106" text="එ(ම විනිශ්චය )දින (ඇතැම්) මුහුණු ප‍්‍රභාවත්ව හා තවත් (ඇතැම්) මුහුණු අඳුරුව පවතී. එබැවින් මුහුණු අඳුරු වූ අය පිළිබඳව (සඳහන් කරන්නේ) නම් &quot;නුඹලා විශ්වාස කිරීමෙන් පසුවද නුඹලා ප‍්‍රතික්ෂේප කළෙහි ද? එසේනම් නුඹලා ප‍්‍රතික්ෂේප කරමින් සිටි දෑ හේතුවෙන් (මෙම) දඬුවම රස විඳිවු.&quot; (යැයි ඔවුනට පවසනු ලැබේ.)"/>
        <aya index="107" text="තවද මුහුණු ප‍්‍රභාවත් වූ අය පිළිබඳව (සඳහන් කරන්නේ) නම් අල්ලාහ්ගේ කරුණාවෙහිය(ස්වර්ග උයන්හිය). ඔවුහු එහි සදාතනිකයෝ වෙති."/>
        <aya index="108" text="(නබිවරය,) මේවා අල්ලාහ්ගේ වදන්ය. ඒවා සත්‍යයෙන් යුතුව අපි නුඹට පාරායනා කර (පෙන්ව)න්නෙමු. ලෝක වාසීන්ට අසාධාරණකම් කිරීමට අල්ලාහ් අපේක්ෂා නොකරන්නේය."/>
        <aya index="109" text="අහස්හි ඇති දෑ ද මිහිතලයෙහි ඇති දෑ ද අල්ලාහ් සතුය. තවද අල්ලාහ් වෙතමය (සියලු) කරුණු (විනිශ්චය සඳහා) නැවත යොමු කරනු ලබනුයේ."/>
        <aya index="110" text="(විශ්වාසිකයිනි,) මනුෂ්‍ය( වර්ග)යා සඳහා බිහි කරනු ලැබූ විශිෂ්ට ප‍්‍රජාවක්ව නුඹලා පත් වූහ. නුඹලා (ජනයාට) යහපත විධානය කරන්නෙහුය. තවද නුඹලා පිළිකුල් දැයින් වළක්වන්නෙහුය. තවද අල්ලාහ්ව නුඹලා විශ්වාස කරන්නෙහුය. ධර්ම පුස්තකය ලත් ජනයින් විශ්වාස කළෙහි නම් ඔවුනට එය යහපතක් විය. ඔවුන්ගෙන් බහුතරය පාපතරයින්ව සිටියදී ඔවුන් අතුරින් විශ්වාසිකයින් ද වෙති."/>
        <aya index="111" text="(සුළු) හිංසාවකින් මිස ඔවුහු(යුදෙව්වන්) නුඹලාට (කිසිදු) හානියක් නොපමුණුවන්නෝමය. තවද ඔවුහු නුඹලාට එරෙහිව සටන් වදින්නේ නම් නුඹලා වෙතින් පසුපස හැරී දිව යන්නෝය. පසුව ඔවුහු උදව් කරනු නොලබති."/>
        <aya index="112" text="ඔවුහු කොතැනක වුවද ඔවුන්ව නින්දාවෙන් වෙළා ගනු ලැබීය. (එනමුත්) අල්ලාහ්ගෙන් වූ ගිවිසුම මගින් ද ජනයාගෙන් වූ ගිවිසුම මගින් ද (අභය ලැබූවන්) මිස. තවද අල්ලාහ්ගෙන් වූ උදහස සමග ඔවුහු ආපසු හැරීය. තවද ඔවුන්ව අසරණභාවයෙන් වෙළා ගනු ලැබීය. එය ඔවුන් අල්ලාහ්ගේ සංඥාවන් ප‍්‍රතික්ෂේප කරමින් සිටි හෙයින් ද නබිවරුන්ව යුක්තියකින් තොරව ඝාතනය කරන්නන් වූ හෙයින් ද විය. (තවද) එය ඔවුහු (අල්ලාහ්ගේ අණට) පිටු පා (සියලු) සීමාවන් ඉක්මවූවන් වූ හෙයින් ද විය."/>
        <aya index="113" text="(ධර්ම පුස්තකය ලත්) ඔවුහු එක හා සමාන නොවෙති. ධර්ම පුස්තකය ලත් ජනයා අතුරින් තමන් 'සුජූද්' කර( 'සලාතයේ' යෙදෙ)මින් රාත‍්‍රි හෝරාවන්හි අල්ලාහ්ගේ වදන් පාරායනය කරමින් (අල්ලාහ්ගේ දහමෙහි) ස්ථාවරව සිටින ප‍්‍රජාවක් වෙති."/>
        <aya index="114" text="ඔවුහු අල්ලාහ්ව හා පරමාන්ත දිනය විශ්වාස කරති. තවද ඔවුහු (ජනයින්ට) යහපත විධානය කර පිළිකුල් දැයින් වළක්වති. තවද යහපත් දෑ විෂයෙහි ඔවුහු ශීඝ‍්‍ර වෙති. ඔවුහු සැදැහැමියන් අතුරින් වෙති."/>
        <aya index="115" text="තවද යහපත් දැයින් ඔවුන් කුමක් කරන්නේ ද එය ප‍්‍රතික්ෂේප කරනු නොලබන්නේමය. බිය භක්තිකයින් පිළිබඳව අල්ලාහ් සර්වඥය."/>
        <aya index="116" text="සැබැවින්ම ප‍්‍රතික්ෂේප කළවුන්, ඔවුන්ගේ ධනය ද ඔවුන්ගේ දරුවන් ද අල්ලාහ්ගෙන් වූ (දඬුවමින්) කිසිවකට (එරෙහිව) ඔවුනට ඵලක් ඇති නොකරන්නේමය. තවද ඔවුන්මය (නිරා) ගින්නේ සගයින් වන්නේ. ඔවුහු එහි සදාතනිකයෝ වෙති."/>
        <aya index="117" text="(ප‍්‍රතික්ෂේපක) ඔවුන් මෙලොව ජීවිතයෙහි වියදම් කරන දෑට උපමාව වන්නේ (ප‍්‍රතික්ෂේපය මගින්) තමන්ටම අපරාධ කර ගත් පිරිසකගේ වගාබිම හසු කර එය විනාශ කර දමන එහි දැඩි ශීතක් ඇති සුළඟක උපමාවක් මෙනි. අල්ලාහ් ඔවුන්ට අපරාධ නොකළේය. නමුත් ඔවුහු තමන්ටම අපරාධ කර ගත්තෝය."/>
        <aya index="118" text="විශ්වාස කළවුනි, නුඹලා අතුරින්ම වූවන් හැර (යුදෙව්වන්ව නුඹලාගේ) රහස්‍ය තොරතුරු දන්නෙකු වශයෙන් නුඹලා නොගනිවු. ඔවුහු නුඹලාට හානියක් කිරීමෙහි කිසිදු අඩුවක් නොකරති. ඔවුහු නුඹලා දුෂ්කරත්වයට පත්වීම ප‍්‍රිය කරති. ඔවුන්ගේ මුඛ වලින් ක්‍රෝධය හෙළි වූ අතර ඔවුන්ගේ හදවත් සැඟ වූ දෑ (එයට) වඩා ඉමහත්ය. සැබැවින්ම අපි නුඹලාට සංඥාවන් පැහැදිලි කළෙමු. නුඹලා අවබෝධ කර ගන්නේ නම්( ඔවුන්ව රහස්‍ය තොරතුරු දන්නෙකු වශයෙන් නුඹලා නොගනිවු)."/>
        <aya index="119" text="බලවු. නුඹලා කවුරුන්ද යත් නුඹලා ඔවුන්ව ප‍්‍රිය කරන්නෙහුය. (නමුත්) ඔවුහු නුඹලාව ප‍්‍රිය නොකරති. තවද (පෙර පහළ වූ) ධර්ම පුස්තකයන් සියල්ල නුඹලා විශ්වාස කරන්නෙහුය. තවද ඔවුන් නුඹලාව හමු වූ විට &quot;අපි විශ්වාස කළෙමු&quot; යැයි පවසති. ඔවුහු තනි වූ කල්හි නුඹලා කෙරෙහි වූ කෝපයෙන් (ඔවුන්ගේ) ඇඟිලි තුඩු සපා ගනිති. (නබිවරය,) නුඹ පවසවු. &quot;නුඹලාගේ කෝපය සමගම නුඹලා මිය යවු.&quot; සැබැවින්ම අල්ලාහ් නුඹලාගේ හදවත් තුළ ඇති දෑ පිළිබඳව සර්වඥය."/>
        <aya index="120" text="(යුද්ධය ජයග‍්‍රහණය කිරීමෙන්) නුඹලාව (යම්) යහපතක් ස්පර්ශ කළ කල්හි එය (යුදෙව්) ඔවුන්ව දුකට පත් කරයි. තවද නුඹලාට (එහි යම්) නරකක් ඇති වූ කල්හි එමගින් ඔවුහු සතුටු වෙති. තවද නුඹලා ඉවසා (අල්ලාහ්ට) බිය භක්තිමත් වන්නෙහු නම් නුඹලාට ඔවුන්ගේ කුමන්ත‍්‍රණ කිසිවකින් හානියක් නොපමුණුවයි. සැබැවින්ම ඔවුන් කරන දෑ පිළිබදව අල්ලාහ් සර්ව ප‍්‍රකාරයෙන් දැන සිටින්නාය."/>
        <aya index="121" text="(නබිවරය,) සටන් වැදීම සඳහා ('උහුද්' නම් යුද පිටියෙහි ඔවුන්ගේ නියමිත) ස්ථානයන්හි විශ්වාසිකයින්ව නුඹ ස්ථානගත කිරීමට නුඹ නුඹගේ පවුල වෙතින් උදෑසන පිටත් වී ගිය අවස්ථාව (සිහිපත් කරවු.) අල්ලාහ් සර්ව ශ‍්‍රාවකය සර්වඥය."/>
        <aya index="122" text="අල්ලාහ් තමන්ගේ භාරකරු වශයෙන් සිටියදී නුඹලා අතුරින් වූ දෙපිරිසක් තමන් අධෛර්යය (වී යුද පිටියෙන් පලා යන්නේ) යැයි සිතූ අවස්ථාව (සිහිපත් කරවු). තවද අල්ලාහ් කෙරෙහිම විශ්වාසිකයින් සියල්ල භාර කළ යුතුය."/>
        <aya index="123" text="නුඹලා (සංඛ්‍යාවෙන් හා ආයුධ බලයෙන්) දුබලයින්ව සිටිය දී සැබැවින්ම අල්ලාහ් බද්ර්( සටනෙ)හි නුඹලාට උදව් කළේය. නුඹලා කෘතවේදී වනු පිණිස නුඹලා අල්ලාහ්ට බිය භක්තිමත් වවු."/>
        <aya index="124" text="(නබිවරය,) &quot;පහළ කරනු ලැබූ මලක්වරුන්ගෙන් තුන් දහස(ක පිරිස)ක් මගින් නුඹලාගේ පරමාධිපති නුඹලාට උපකාර කිරීම නුඹලාට ප‍්‍රමාණවත් නොවූයේදැ?&quot;යි විශ්වාසිකයින්ට නුඹ පැවසූ අවස්ථාව (සිහිපත් කරවු)."/>
        <aya index="125" text="එසේය. නුඹලා ඉවසා (අල්ලාහ්ට) බිය භක්තිමත් වන්නෙහු නම්, නුඹලා වෙත ක්ෂණිකව ඔවුන් (සටනට) පැමිණියේ නම්, (හඳුනා ගැනීමට පැහැදිළි) සලකුණු ඇති 'මලක්වරුන්ගෙන්' පන්දහසක් මගින් නුඹලාගේ පරමාධිපති නුඹලාට උපකාර කරන්නේය."/>
        <aya index="126" text="තවද අල්ලාහ් නුඹලාට ශුභාරංචියක් වශයෙන් හා එමගින් නුඹලාගේ හදවත් නිසල වීම පිණිස මිස මෙය සිදු නොකළේය. තවද අති බලසම්පන්න සර්ව ප‍්‍රඥාවන්ත අල්ලාහ් වෙතින් මිස උපකාරය නොමැත."/>
        <aya index="127" text="(අල්ලාහ් මෙසේ උපකාර කළේ) ප‍්‍රතික්ෂේපය කළවුන්ගෙන් කොටසක් කපා දැමීම(විනාශ කිරීම) පිණිස හෝ ඔවුන්ව අවමන් කිරීම පිණිසය. එවිට ඔවුහු බලාපොරොත්තු සුන් වූවන්ව නැවත හැරී යති."/>
        <aya index="128" text="(නබිවරය, ඔවුන්ගේ) විෂයයෙහි නුඹට කිසිව(කින් අයිතිය)ක් නොවීය. (සියලුම අයිතීන් අල්ලාහ් සතුය.) ඔහු ඔවුන් කෙරෙහි (ඉස්ලාමය මගින්) පශ්චාත්තාපය පිළිගන්නා තෙක් හෝ ඔහු ඔවුනට දඬුවම් කරන තෙක්( නුඹ ඉවසිලිවන්තව සිටිය යුතු)ය. හේතුව සැබැවින්ම ඔවුහු අපරාධකරුවන්ය."/>
        <aya index="129" text="තවද අහස්හි ඇති දෑ ද මිහිතලයෙහි ඇති දෑ ද අල්ලාහ් සතුය. ඔහු අභිමත කරන අයට සමාව දෙන්නේය. ඔහු අභිමත කරන අයට දඬුවම් කරන්නේය. අල්ලාහ් අති ක්ෂමාශීලීය පරම කරුණාභරිතය."/>
        <aya index="130" text="විශ්වාස කළවුනි, දෙගුණ හා බහුගුණ වන්නා වූ පොලිය නුඹලා අනුභව නොකරවු. තවද නුඹලා ජය ලබා ගනු පිණිස නුඹලා අල්ලාහ්ට බිය භක්තිමත් වවු."/>
        <aya index="131" text="තවද ප‍්‍රතික්ෂේපකයින් සඳහා සූදානම් කරනු ලැබූ (නිරා) ගින්නට නුඹලා බිය වවු."/>
        <aya index="132" text="තවද නුඹලා (අල්ලාහ්ගේ) කරුණාව ලබනු පිණිස අල්ලාහ්ට ද රසූල්වරයාට ද නුඹලා අවනත වවු."/>
        <aya index="133" text="තවද නුඹලාගේ පරමාධිපතිගෙන් වූ සමාව වෙත ද (ස්වර්ග) උයන වෙත ද නුඹලා එකිනෙකා ශීඝ‍්‍ර වවු. එහි පළල අහස් හා මිහිතලය (තරම්)ය. එය බිය භක්තිකයින්ට සූදානම් කරනු ලැබ ඇත."/>
        <aya index="134" text="(ඔවුහු) කවුරුන්ද යත් සමෘද්ධියෙහිදී හා (දිළිඳු කමින් වූ) පීඩාවෙහිදී (අල්ලාහ්ගේ මාර්ගයේ) වියදම් කරන්නෝ වෙති. තවද කෝපය මැඩ පවත්වා ගන්නෝ වෙති. තවද (ඔවුන්ට අපරාධ කළ) ජනයින්ට සමාව දෙන්නෝ ද වෙති. අල්ලාහ් යහපත කරන්නන්ව ප‍්‍රිය කරන්නේය."/>
        <aya index="135" text="තවද (ඔවුහු) කවුරුන්දයත් ඔවුන් අශික්ෂිත දැයක් කළ විට හෝ ඔවුන් තමන්ටම අපරාධ කර ගත් විට අල්ලාහ්ව මෙනෙහි කර තමන්ගේ පාපයන්ට සමාව ඇයැදිති. අල්ලාහ් හැර පාපයන් සමා කරන්නේ කවරෙකු ද? තවද ඔවුහු දැනුවත්වම ඔවුන් කළ (පාපකාරී) දෑ මත (පශ්වාත්තාප නොවී) තිරසාරව නොසිටිති."/>
        <aya index="136" text="ඔවුන් නම්, ඔවුන්ගේ (යහ)ප‍්‍රතිඵලය වන්නේ තම පරමාධිපතිගෙන් වූ සමාව ද (ස්වර්ග) උයන් ද වේ. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. (යහ)කි‍්‍රයා කරන්නන්ගේ වේතනය කෙතරම් යහපත් ද!"/>
        <aya index="137" text="(විශ්වාසිකයිනි,) නුඹලාට පෙරවූවන්ගේ (විවිධ) ක‍්‍රියා මාර්ගයන් ඉකුත්ව ගොස් ඇත. එබැවින් නුඹලා මිහිතලයෙහි සැරිසරා (තම 'රසූල්වරුන්ව') අසත්‍යය කරන්නන්ගේ අවසානය කෙසේ වී දැ?යි බලවු."/>
        <aya index="138" text="මෙ(ම අල් කුර්ආන)ය ජනයාට පැහැදිලි කිරීමකි. තවද මග පෙන්වීමකි. තවද බිය භක්තිකයින්ට උපදෙසකි."/>
        <aya index="139" text="(විශ්වාසිකයිනි,) නුඹලා අධෛර්යයමත් නොවවු. තවද දුක් නොවවු. නුඹලා විශ්වාසිකයින්ව සිටියේ නම් නුඹලාමය උත්තරීතර අය වන්නේ."/>
        <aya index="140" text="නුඹලාට (යම්) තුවාලයක් (උහුද් යුද්ධයේ) ඇති වූයේ නම් එවැනිම තුවාලයක් (බද්ර් යුද්ධයේ ප‍්‍රතික්ෂේපක) පිරිසට ඇති වී ඇත. එවන් දිනයන් (මෙලොව) අපි ජනයා අතර (විවිධාකාරව) ඒවා මාරුවෙන් මාරුවට ලබා දෙන්නෙමු. (මන්දයත් සත්‍ය ලෙස) විශ්වාස කළවුන්ව අල්ලාහ් දැන ගැනීම පිණිස ද නුඹලා අතුරින් (අල්ලාහ්ගේ මගෙහි දිවිපිදූ) 'ෂහීද්වරුන්ව' ඔහු (තෝරා) ගැනීම පිණිස ද වේ. අල්ලාහ් අපරාධකරුවන්ව ප්‍රිය නොකරන්නේය."/>
        <aya index="141" text="තවද විශ්වාස කළවුන්ව අල්ලාහ් පවිත‍්‍ර කිරීම පිණිස ද ප‍්‍රතික්ෂේපකයින්ව ඔහු විනාශ කිරීම පිණිස ද වේ."/>
        <aya index="142" text="නැතහොත් නුඹලා අතුරින් ප‍්‍රයත්නය කළවුන් පිළිබඳව අල්ලාහ් (පිරික්සුම් කිරීම මගින්) දැන නොගෙන හා ඉවසිලිවන්තයින් පිළිබඳව ඔහු (පිරික්සුම් කිරීම මගින්) දැන නොගෙන නුඹලා (ස්වර්ග) උයනට පිවිසීමට සිතන්නෙහු ද?"/>
        <aya index="143" text="තවද සැබැවින්ම නුඹලා එ(ම 'උහුද්' යුද්ධ)යට මුහුණ දීමට පෙරම නුඹලා මරණය ප‍්‍රිය කරන්නන්ව සිටියෙහුය. තවද නුඹලා (යුද පිටියේ) බලා සිටියදීම නුඹලා එ(ම මරණ)ය (විවෘත දෑසින්) දුටුවෙහුමය."/>
        <aya index="144" text="'මුහම්මද්' 'රසූල්වරයෙකු' මිස නොවීය. ඔහුට පෙර (බොහෝ) රසූල්වරුන් ඉකුත් වී ගියහ. (එහෙයින් කවරෙකු පෙර දහමට) ආපසු හැරී යන්නෙහු ද? කවරෙකු තම විළුඹ මත ආපසු හැරී යන්නේ ද (එමගින්) ඔහු අල්ලාහ්ට කිසිවකින් හෝ හානි ඇති නොකරන්නේමය. අල්ලාහ් කෘතවේදීන්ට යහ ප‍්‍රතිඵල මතු ලබා දෙනු ඇත."/>
        <aya index="145" text="තවද නිර්ණය කරනු ලැබූ නියමිත කාලයකදී අල්ලාහ්ගේ අනුමැතියෙන් මිස කිසිදු ආත්මයකට මරණයට පත් විය නොහැක. තවද කවරෙකු මෙලොව ප‍්‍රතිඵල අපේක්ෂා කරන්නේ ද අපි එයින් ඔහුට ලබා දෙන්නෙමු. තවද කවරෙකු මතු ලොව ප‍්‍රතිඵල අපේක්ෂා කරන්නේ ද අපි එයින් ඔහුට ලබා දෙන්නෙමු. තවද කෘතවේදීන්ට අපි යහ ප‍්‍රතිඵල මතු ලබා දෙන්නෙමු."/>
        <aya index="146" text="කොපමණක්දෝ නබිවරුන්, ඔවුන් සමග බොහෝ දැහැමියන් (එක් වී) සටන් කළෝය. (නමුත්) අල්ලාහ්ගේ මාර්ගයෙහි ඔවුන්ට සිදු වූ (හානිකර) දෑ හේතුවෙන් ඔවුහු අධෛර්යමත් නොවූහ. තවද දුබල නොවූහ. තවද (සතුරන්ට) ඔවුහු යටත් නොවූහ. අල්ලාහ් ඉවසිලිවන්තයින්ව ප‍්‍රිය කරන්නේය."/>
        <aya index="147" text="තවද &quot;අපගේ පරමාධිපතියාණනි, අපගේ පාපයන්ට ද අපගේ කාර්යයන්හි අපගේ සීමාව ඉක්මවීම් වලට ද අපට ක්ෂමාව දෙනු මැනව! ඔබ අපගේ පාදයන් (යුද පිටියෙහි) ස්ථාවර කරනු මැනව! තවද ('හර්බී') ප‍්‍රතික්ෂේපිත පිරිසකට එරෙහිව අපට ඔබ උපකාර කරනු මැනව!&quot; යැයි ඔවුන් පවසනු මිස ඔවුන්ගේ (වෙනත්) ප‍්‍රකාශයක් නොවීය."/>
        <aya index="148" text="එබැවින් අල්ලාහ් ඔවුනට මෙලොව ප‍්‍රතිඵල හා මතු ලොව අලංකාර ප‍්‍රතිඵල ලබා දුන්නේය. අල්ලාහ් යහපත කරන්නන්ව ප‍්‍රිය කරන්නේය."/>
        <aya index="149" text="විශ්වාස කළවුනි, නුඹලා ප‍්‍රතික්ෂේප කළවුන්ට අවනත වන්නේ නම් ඔවුහු නුඹලාව නුඹලාගේ විළුඹ මත (පෙර දහමට) නැවත හරවනු ඇත. එවිට නුඹලා අලාභවන්තයින් ලෙස ආපසු හැරී යන්නෙහුය."/>
        <aya index="150" text="එසේ (නුඹලා සිතන පරිදි) නොව. අල්ලාහ් නුඹලාගේ භාරකරුවාය. තවද ඔහු උදව්කරුවන්ගෙන් ශ්‍රේෂ්ඨය."/>
        <aya index="151" text="කවර දෙයක් සඳහා ඔහු(අල්ලාහ්) බලයක් පහළ නොකළේ ද එ(ම මිත්‍යා දේවත්ව)ය (ප‍්‍රතික්ෂේපක) ඔවුන් අල්ලාහ්ට ආදේශ කළ හේතුවෙන් ප‍්‍රතික්ෂේප කළවුන්ගේ හදවත් තුළ අපි බිය උපදවන්නෙමු. තවද ඔවුන්ගේ ලැගුම් ගන්නා ස්ථානය (නිරා) ගින්නය. අපරාධකාරයින්ගේ නවාතැන නපුරු විය."/>
        <aya index="152" text="ඔහුගේ(අල්ලාහ්ගේ) අනුමැතිය පරිදි (උහුද් යුද පිටියේ) නුඹලා (සතුරු) ඔවුන්ව ඝාතනය කරන විට සැබැවින්ම අල්ලාහ් තමාගේ ප‍්‍රතිඥාව නුඹලාට සත්‍යය කළේය. කෙතරම්ද යත් නුඹලා අධෛර්යමත් වී (එම) විෂයෙහි  භේද ඇති කර ගෙන නුඹලා ප‍්‍රිය කරන දෑ නුඹලාට ඔහු(අල්ලාහ්) පෙන්වා දුන් පසුව ද නුඹලා පිටුපා යන තුරුය. නුඹලා අතුරින් ඇතැමුන් මෙලොව අපේක්ෂා කරන්නන් විය. තවද නුඹලා අතුරින් ඇතැමුන් මතු ලොව අපේක්ෂා කරන්නන් විය. පසුව ඔහු නුඹලාව පිරික්සුම් කිරීම පිණිස ඔවුන්ගෙන් නුඹලාව (පරාජය වෙත) හැරෙව්වේය. තවද නුඹලාට ඔහු සමාව දුන්නේය. විශ්වාසවන්තයින් කෙරෙහි අල්ලාහ් භාග්‍යයෙන් යුක්තය."/>
        <aya index="153" text="රසූල්වරයා නුඹලා පිටුපසින් නුඹලාව කැඳවමින් සිටියදී නුඹලා කිසිවෙකු දෙස හැරී නොබලා (පලා ගොස් කන්දක් උඩ) නැග ගිය අවස්ථාව (සිහිපත් කරවු). එවිට නුඹලාට මග හැරුණු දෑ හා නුඹලාට සිදුවුණු දෑ කෙරෙහි නුඹලා දුක් නොවනු පිණිස (නුඹලා නබිවරයාගේ කැඳවීම මග හැරීමෙන් නබිවරයාට ඇති කළ) දොම්නස වෙනුවෙන් දොම්නසක් නුඹලාට ප‍්‍රතිවිපාකය වශයෙන් ඔහු(අල්ලාහ්) ලබා දුන්නේය. නුඹලා කරන දෑ පිළිබඳව අල්ලාහ් අභිඥානවන්තය."/>
        <aya index="154" text="දොම්නසට පසු ආරක්ෂාවක්, එනම් නුඹලාගෙන් පිරිසක් ආවරණය කර ගත් මඳ නින්දක් ඔහු(අල්ලාහ්) නුඹලා කෙරෙහි ඉන් පසුව පහළ කළේය. තමන් ගැනම කනස්සල්ලට පත් වූ තවත් පිරිසක්(ආත්ම වංචනිකයින්) අඥානයින් සිතන්නාක් මෙන් අල්ලාහ් පිළිබඳව සත්‍ය නොවන සිතුවිලි ඇති කර ගත්තෝය. &quot;(අල්ලාහ්ගේ උපකාරය යන) කරුණ (ලැබීම) පිළිබඳව අප සතු (නිශ්චිත) යමක් තිබේ දැ&quot;යි ඔවුහු පවසති. (නබිවරය,) නුඹ පවසවු. &quot;සැබැවින්ම කරුණු සියල්ල අල්ලාහ් සතුය.&quot; ඔවුහු නුඹට හෙළි නොකළ දෑ තමන් තුළ සඟවති. (ඔවුන්ගෙන් පිරිසක්) &quot;මේ කරුණ පිළිබඳව අප සතු යමක් (එනම් ස්ව තෝරා ගැනීමක්) වූයේ නම්, මෙහි අපි ඝාතනය කරනු නොලබන්නෙමු&quot; යැයි ඔවුහු පවසති. (නබිවරය,) නුඹ පවසවු. &quot;නුඹලා නුඹලාගේ නිවෙස් වල සිටිය ද කවරෙකු කෙරෙහි මරණය නියම කරනු ලැබූවේද ඔවුන් තමන්ගේ (අවසාන) සැතපෙන ස්ථානයන් වෙත පිටමං වනු ඇත&quot; තවද (එසේ නුඹලාට කිරීමට හේතුව) නුඹලාගේ හදවත් වල ඇති දෑ අල්ලාහ් පිරික්සුම් කරනු පිණිස ද නුඹලාගේ සිත් තුළ ඇති දෑ පිවිතුරු කරනු පිණිස ද වේ. හදවත් වල ඇති දෑ පිළිබඳව අල්ලාහ් සර්වඥය."/>
        <aya index="155" text="කණ්ඩායම් දෙක (එකිනෙක) මුණ ගැසුණු (උහුද් යුද) දින සැබැවින්ම නුඹලා අතුරින් පලා ගියවුන්, ෂෙයිතාන් ඔවුන්ව ලිස්සා (නොමග) යෑමට සැලැස්වූයේ ඔවුන්(ගේ ක‍්‍රියාවන් අතුරින්) ඉපැයූ දැයින් සමහරක් හේතුවෙනි. සැබැවින්ම අල්ලාහ් ඔවුනට සමාව දුන්නේය. සැබැවින්ම අල්ලාහ් අති ක්ෂමාශීලීය පරම දයාබරය."/>
        <aya index="156" text="විශ්වාස කළවුනි, නුඹලා ප‍්‍රතික්ෂේප කළවුන් (වන ආත්ම වංචනිකයින්) මෙන් නොවවු. (ආත්ම වංචනික) ඔවුහු මිහිතලයෙහි ගමන් කරන විට හෝ සටනට පිටවන විට හෝ ඔවුන් තමන්ගේ සහෝදරයින්ට &quot;ඔවුන් (යුද්ධයට නොගොස්) අප අතරම සිටියේ නම් ඔවුන් මරණයට පත්වන්නේ ද නැත. ඝාතනය කරනු ලබන්නේ ද නැතැ&quot;යි පවසති. (ඔවුන් මෙසේ පවසනුයේ) මෙ(ම ප‍්‍රකාශ)ය මොවුන්ගේ හදවත් තුළ කනස්සල්ලක් බවට අල්ලාහ් පත් කරනු පිණිසය. අල්ලාහ් ජීවය ලබා දෙන්නේය. තවද ඔහු මරණයට පත් කරවන්නේය. තවද අල්ලාහ් නුඹලා කරන දෑ පිළිබඳව සර්ව සුපරික්ෂාකාරීය."/>
        <aya index="157" text="අල්ලාහ්ගේ මාර්ගයෙහි නුඹලා ඝාතනය කරනු ලැබුවේ නම් හෝ නුඹලා මරණයට පත් වූයේ නම් හෝ (නුඹලාට ලැබෙන) අල්ලාහ්ගෙන් වූ සමාව ද කරුණාව ද ඔවුන් (මෙලොව) රැස් කළ දෑට වඩා යහපත්ය."/>
        <aya index="158" text="තවද නුඹලා මරණයට පත් වූයේ නම් හෝ ඝාතනය කරනු ලැබූවේ නම් හෝ අල්ලාහ් වෙතමය නුඹලා රැස් කරනු ලබනුයේ."/>
        <aya index="159" text="(නබිවරය,) අල්ලාහ්ගෙන් වූ කරුණාව හේතුවෙන් නුඹ ඔවුන් සමග මෘදු ලෙස කටයුතු කළෙහිය. නුඹ පරුෂ බවින් යුත් දැඩි හදවතකින් සිටියේ නම් ඔවුන් නුඹ වෙතින් වෙන් වී යනු ඇත. එබැවින් ඔවුනට සමාව දෙවු. තවද ඔවුන් වෙනුවෙන් පාපක්ෂමාව ඇයැදිවු. තවද (නුඹගේ) කරුණෙහි ඔවුන් සමග සාකච්ඡා කරවු. පසුව (යම් කරුණක) නුඹ තීරණයකට එළැඹුණු විට අල්ලාහ් කෙරෙහි (සියල්ල) නුඹ භාර කරවු. සැබැවින්ම අල්ලාහ් (තමන් වෙත සියල්ල) භාර කරන්නන්ව ප‍්‍රිය කරන්නේය."/>
        <aya index="160" text="අල්ලාහ් නුඹලාට උපකාර කරන්නේ නම් නුඹලාව අබිබවා යන්නෙකු නැත. තවද ඔහු නුඹලාව අත හැර දැමුවේ නම් ඉන් පසු නුඹලාට උදව් කරන්නා කවරෙකු ද? තවද අල්ලාහ් කෙරෙහිම විශ්වාසිකයින් (සියල්ල) භාර කළ යුතුය."/>
        <aya index="161" text="(යුද්ධයෙන් අත්පත් කර ගත් යුද්ධාජුද) වංචා කිරීම නබිවරයෙකුට (සතු) නොවේ. තවද කවරෙකු වංචා කරන්නේ ද (මළවුන්) නැගිටුවනු ලබන දින වංචා කළ දෑ සමග ඔහු පැමිණෙනු ඇත. පසුව (එදින) සෑම කෙනෙකුටම තමන් උපයා ගත් දෑ සඳහා ප‍්‍රතිවිපාක පූර්ණව දෙනු ලබන්නේය. තවද ඔවුහු අපරාධයට ලක් නොවෙති."/>
        <aya index="162" text="කවරෙකු අල්ලාහ්ගේ තෘප්තිය වෙනුවෙන් පිළිපදින්නේ ද ඔහු අල්ලාහ්ගෙන් වූ කෝපය සමග නැවත හැරුණු කෙනෙකු මෙන් (විය හැක්කේ) ද? තවද (කෝපය ලද) මොහුගේ ලැගුම් ගන්නා ස්ථානය නිරයයි. අවසානයෙහි යොමු වන ස්ථානය කෙතරම් නින්දනීය ද!"/>
        <aya index="163" text="අල්ලාහ් අබියස මොවුන් (විවිධ) තරාතිරම් ඇත්තන්ය. තවද අල්ලාහ් මොවුන් කරන දෑ පිළිබඳව සර්ව සුපරික්ෂාකාරීය."/>
        <aya index="164" text="විශ්වාසිකයින් කෙරෙහි ඔහුගේ වදන් පාරායනය කර( පෙන්ව)න ඔවුන්ව පිවිතුරු කරවන ඔවුනට ධර්ම පුස්තකය හා ප‍්‍රඥාව උගන්වන ඔවුන්ගෙන් වූ 'රසූල්වරයෙකු' ඔවුන් අතරට (අල්ලාහ්) එවූ කල්හි සැබැවින්ම අල්ලාහ් (විශ්වාසික) ඔවුනට අනුග‍්‍රහය පිරිනැමුවේය. තවද ඔවුහු මෙයට පෙර පැහැදිලි නොමගෙහි වූහ."/>
        <aya index="165" text="නුඹලාට (උහුද් සටනේ) දුර්භාග්‍යයක් ඇති වූ කල්හි සැබැවින්ම නුඹලා (බද්ර් සටනේ) එය මෙන් දෙගුණයක් (ඔවුනට) ඇති කර තිබුණි. &quot;මෙ(ම දුර්භාග්‍ය)ය (අප හට) කොහෙන් දැ?&quot;යි නුඹලා (පුදුමයෙන්) පවසන්නෙහුය. (නබිවරය,) නුඹ පවසවු. &quot;මෙය නුඹලාගෙන්ම (ඇති වූවක්)ය.&quot; සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="166" text="(උහුද් පිටියෙහි) කණ්ඩායම් දෙක එකිනෙක මුණ ගැසුණු දින නුඹලාට ඇති වූ දෑ(දුර්භාග්‍යය) අල්ලාහ්ගේ තීරණය අනුවය. (එලෙස සිදු වූයේ) ඔහු(අල්ලාහ්) විශ්වාසිකයින් (කවුරුන් දැ'යි) දැන ගනු පිණිසය."/>
        <aya index="167" text="තවද ආත්ම වංචනිකයින් (කවුරුන් දැ'යි) දැන ගනු පිණිසය. &quot;නුඹලා පැමිණෙවු. අල්ලාහ්ගේ මාර්ගයෙහි (සතුරන් සමග) සටන් වදිවු. නැතහොත් වළක්වා ගනිවු.&quot;  යැයි ඔවුනට කියනු ලැබීය. (එවිට) &quot;සටනක් (සිදුවනු) ඇතැ'යි අපි දන්නේ නම් අපි නුඹලාව පිළිපැද ඇත්තෙමු&quot;යි ඔවුහු (ආත්ම වංචනික ලෙස) ප‍්‍රකාශ කළෝය. ඔවුහු විශ්වාසයට (සමීපව සිටියාට) වඩා එදින ඔවුන් ප‍්‍රතික්ෂේපයට සමීප වූවන් වූහ. ඔවුන් තම හදවත්හි නොමැති දෑ තම මුවින් ප‍්‍රකාශ කරන්නෝය. ඔවුන් වසන් කරන දෑ පිළිබඳව අල්ලාහ් මැනවින් දන්නාය."/>
        <aya index="168" text="(එනම්) ඔවුහු (සටනට සහභාගි නොවී) රැඳී සිටිමින් (සටනින් මරණයට පත්) තම සහෝදරයින් පිළිබඳව &quot;ඔවුන් අපට අවනත වූයේ නම් ඔවුන් ඝාතනයට ලක් නොවන්නට තිබුණි&quot; යැයි ප‍්‍රකාශ කළවුන්ය. &quot;(එසේ නම්) නුඹලා සත්‍යවාදීහු වූයේ නම් මරණය නුඹලාගෙන් වළකා ගනිවු&quot; යැයි (නබිවරය, ඔවුනට) පවසවු."/>
        <aya index="169" text="අල්ලාහ්ගේ මාර්ගයේ ඝාතනය කරනු ලැබූවන් මළවුන් යැයි නුඹලා නොසිතවු. නමුත් (ඔවුහු) තම පරමාධිපති අබියස ජීවමානීන්ය. (ඔවුහු ස්වර්ග බොජුනින්) පෝෂණය කරනු ලබති."/>
        <aya index="170" text="අල්ලාහ් තම වරප‍්‍රසාදයෙන් ඔවුනට පිරිනැමූ දෑ පිළිබඳව සතුටු විඳින්නන් ලෙස ය. තමන්ට පසු (ස්වර්ගයෙහි තවමත්) තමන් සමග එකතු නොවූ (විශ්වාසික) අය පිළිබඳව ඔවුනට බියක් නොමැති බව ද ඔවුන් දුක් නොවන බව ද ශුභාරංචි ලබමින් සතුටු වෙති."/>
        <aya index="171" text="අල්ලාහ්ගෙන් වූ භාග්‍යය හා වරප‍්‍රසාදය පිළිබඳව ද අල්ලාහ් විශ්වාසිකයින්ගේ ප‍්‍රතිඵල ශූන්‍ය නොකරන බව ද ශුභාරංචි ලබමින් ඔවුහු සතුටු වෙති."/>
        <aya index="172" text="(විශ්වාසික) ඔවුන් කවුරුන් ද යත් තමන්ට තුවාල ඇති වූ පසුවත් අල්ලාහ්ට ද 'රසූල්වරයාට' ද පිළිතුරු දුන් අය වෙති. ඔවුන් අතුරින් යහපත ඉටු කරමින් බිය භක්තිමත් වූ අයට ඉමහත් වේතන ඇත."/>
        <aya index="173" text="ඔවුන් කවුරුන් ද යත් &quot;සැබැවින්ම (සතුරු) ජනයා නුඹලාට එරෙහිව (යුද සේනාවන්) එක් රැස් කර ඇත. එහෙයින් ඔවුනට නුඹලා බිය වවු&quot; යැයි ජනයා ඔවුනට ප‍්‍රකාශ කර, (එම ප‍්‍රකාශය හේතුවෙන්) ඔවුන්ගේ විශ්වාසය (තව තවත්) වර්ධනය වූවන්ය. තවද &quot;(පරාජය අත් වූවා නම්,) අල්ලාහ් අපට ප‍්‍රමාණවත්ය. (නමුත්, ජයග‍්‍රහණයේ) භාරකාරත්වය දරන්නා (වූ අල්ලාහ්) කෙතරම් ශ්‍රේෂ්ඨ වී ද!&quot; යැයි ඔවුහු පවසති."/>
        <aya index="174" text="පසුව ඔවුන් කිසිදු හානියක් තමන්ව ස්පර්ශ නොකළ තත්ත්වයෙන් අල්ලාහ්ගෙන් වූ භාග්‍යය හා වරප‍්‍රසාදය සමග (තම නිවෙස් කරා) හැරී ගියෝය. තවද ඔවුහු අල්ලාහ්ගේ තෘප්තිය වෙනුවෙන් අනුගමනය කළහ. තවද අල්ලාහ් ඉමහත් වූ වරප‍්‍රසාදයෙන් යුක්තය."/>
        <aya index="175" text="ඔහු 'ෂෙයිතාන්මය'. ඔහු තම මිතුරන් පිළිබඳව (නුඹලාව) බියට පත් කරන්නේය. නුඹලා ඔවුනට බිය නොවවු. තවද නුඹලා විශ්වාසිකයින් වන්නේ නම් මා හටම බිය වවු."/>
        <aya index="176" text="(නබිවරය,) ප‍්‍රතික්ෂේප කිරීමෙහි යුහුසුලු වන්නන් නුඹව ශෝකයට පත් නොකළ යුතුය. සැබැවින්ම ඔවුන් අල්ලාහ්ට කිසිවකින් හෝ හානි ඇති නොකරන්නේමය. ඔවුන් සඳහා මතුලොව කිසිදු කොටසක් ලබා නොදීමට අල්ලාහ් අපේක්ෂා කරන්නේය. තවද ඔවුනට මහත් වූ දඬුවමක් (සූදානම් කොට) ඇත."/>
        <aya index="177" text="සැබැවින්ම කවරෙකු විශ්වාසය වෙනුවට ප‍්‍රතික්ෂේපය මිලට ගත්තේ ද ඔවුන් අල්ලාහ්ට කිසිවකින් හෝ හානියක් නොකරන්නේමය. තවද ඔවුනට වේදනීය දඬුවමක් (සූදානම් කොට) ඇත."/>
        <aya index="178" text="අප ප‍්‍රතික්ෂේප කළවුන්ට (දඬුවම් නොකොට) කල් ලබා දීම තමන්ට එය යහපතක් යැයි ඔවුන් නොසිතිය යුතුය. සැබැවින්ම ඔවුනට අප කල් ලබා දෙනුයේ පාපයෙන් ඔවුහු වර්ධනය වීම පිණිසය. තවද අවමානයට පමුණු වන දඬුවමක් ඔවුනට (සූදානම් කොට) ඇත."/>
        <aya index="179" text="(ආත්ම වංචනිකයිනි,) නුඹලා කවර තත්ත්වයක් මත සිටින්නේ ද එම (වංචනික) තත්ත්වය මතම (නුඹලා සිටියදී) යහපත් අයගෙන් අයහපත් අය වෙන් කරන තෙක් (පිරික්සුම් නොකොට) විශ්වාසිකයින්ව අතහැර දැමීමට අල්ලාහ් නොවීය. තවද ගුප්ත දෑ නුඹලාට ගෙන හැර පෑමට ද (අපේක්ෂා කරන්නෙකුව) අල්ලාහ් නොවීය. නමුත් අල්ලාහ් 'රසූල්වරුන්' අතුරින් තමන් අභිමත කළ අයව (ඇතැම් ගුප්ත දෑ ගෙන හැර පෑම සඳහා) තෝරා ගන්නේය. එබැවින් නුඹලා අල්ලාහ්ව ද ඔහුගේ රසූල්වරුන්ව ද විශ්වාස කරවු. තවද නුඹලා විශ්වාස කර බිය භක්තිමත් වන්නේ නම් නුඹලාට ඉමහත් වේතනයක් ඇත."/>
        <aya index="180" text="අල්ලාහ් ඔහුගේ වරප‍්‍රසාදයෙන් තමන් හට පිරිනැමූ දෑ පිළිබඳව මසුරුවන්නන් එය තමන්ට යහපත් යැයි නොසිතිය යුතුමය. එසේ නොව. එය ඔවුනට හානිදායකය. ඔවුන් කවර දෙයක් කෙරෙහි මසුරු වූයේ ද (මළවුන්) නැගිටුවනු ලබන දිනයේදී එය ඔවුන්ගේ ගෙල වටා (ගිනියම්ව) දමනු ලැබේ. අහස්හි හා මිහිතලයේ උරුමයන් අල්ලාහ් සතුය. නුඹලා කරන දෑ පිළිබඳව අල්ලාහ් අභිඥානවන්තය."/>
        <aya index="181" text="&quot;සැබැවින්ම අල්ලාහ් දිළින්ඳෙකි. තවද අපි ධනවතුන්ය&quot; යැයි පැවසුවන්ගේ ප‍්‍රකාශයට අල්ලාහ් සැබැවින්ම සවන් දුන්නේය. ඔවුන් ප‍්‍රකාශ කළ දෑ පිළිබඳව ද කිසිදු සාධාරණයකින් තොරව ඔවුන් නබිවරුන්ව ඝාතනය කිරීම පිළිබඳව ද අපි සටහන් කරන්නෙමු. &quot;නුඹලා දැවෙන ගින්නේ දඬුවම භුක්ති විඳිවු&quot; යැයි අපි පවසන්නෙමු."/>
        <aya index="182" text="මෙය නුඹලාගේ දෑත් පෙර කළකම් හෙයින් හා අල්ලාහ් ගැත්තන්ට (අනිසි ලෙස) මහා අපරාධ කරන්නෙකු නොවන හෙයින්ය."/>
        <aya index="183" text="(ඔවුහු) කවුරුන්ද යත් 'රසූල්වරයෙකු' ගින්න කාදමන කැප කිරීමක් අප වෙත රැගෙන එන තුරු ඔහුව අප විශ්වාස නොකළ යුතු බවට සැබැවින්ම අල්ලාහ් අපගෙන් ප‍්‍රතිඥා ගත්තේයැ&quot;යි පවසන්නන්ය. &quot;මට පෙර, පැහැදිලි සංඥා සමග ද නුඹලා පැවසූ දෑ සමග ද නුඹලා වෙත රසූල්වරුන් පැමිණියහ. නුඹලා (කළ ප‍්‍රකාශයේ නුඹලා) සත්‍යවාදීහු වන්නේ නම් ඔවුන්ව නුඹලා ඝාතනය කළේ කුමක් නිසා දැ?&quot;යි (නබිවරය,) නුඹ විමසවු."/>
        <aya index="184" text="(නබිවරය,) ඔවුහු නුඹව අසත්‍යය කරන්නේ නම් (ඒ පිළිබඳව නුඹ දුක් නොවවු. මන්දයත්) නුඹට පෙර පැහැදිලි සංඥා, දහම් ග‍්‍රන්ථ හා ඥනාලෝකමත් වූ ධර්ම පුස්තකය සමග පැමිණි 'රසූල්වරුන්' ද අසත්‍යය කරනු ලැබුවෝය."/>
        <aya index="185" text="සෑම ආත්මයක්ම මරණය අත් විඳින්නකි. (මළවුන්) නැගිටුවනු ලබන දින නුඹලාගේ ප‍්‍රතිඵල නුඹලාට පූර්ණව දෙනු ලබන්නේමය. කවරෙකු නිරයෙන් ඈත් කරනු ලැබ ස්වර්ගයට ඇතුළු කරනු ලබන්නේ ද සැබැවින්ම ඔහු ජය ලැබුවේය. තවද ලෞකික ජීවිතය මායාකාරී විඳීමක් හැර වෙනෙකක් නොවේ."/>
        <aya index="186" text="නුඹලාගේ සම්පත් තුළින් ද නුඹලා තුළින් ද සැබැවින්ම නුඹලා පරීක්ෂාවට ලක් කරනු ලබන්නෙහුමය. තවද නුඹලාට පෙර ධර්ම පුස්තක ලද්දන්ගෙන් ද ආදේශ තැබූවන්ගෙන් ද අධික පීඩාකාරී වදන් වලට සැබැවින්ම නුඹලා සවන් දෙන්නෙහුමය. නුඹලා (එම පීඩාවන්) ඉවසා බිය භක්තිමත් වන්නෙහු නම් සැබැවින්ම එය ස්ථාවර කරුණුවලින් යුක්තය."/>
        <aya index="187" text="ධර්ම පුස්තක ලත් අයගෙන් &quot;නුඹලා එය වසන් නොකර ජනයාට පැහැදිලි කළ යුතුමයැ&quot;යි අල්ලාහ් ප‍්‍රතිඥාව ගත් අවස්ථාව (සිහිපත් කරවු). එවිට ඔවුහු එය ඔවුන්ගේ පිට පෙදෙසින් ආපස්සට විසි කළෝය. තවද ඔවුහු ඒ වෙනුවට අල්ප මිලක් උපයා ගත්තෝය. එබැවින් ඔවුන් උපයා ගත් දෑ කෙතරම් නින්දනීය ද!"/>
        <aya index="188" text="(නබිවරය,) තමන් කළ දෑ පිළිබඳව සතුටු වී තමන් නොකළ දෑ පිළිබඳව ප‍්‍රශංසා ලැබීමට ප‍්‍රිය කරන්නා වූ අය පිළිබඳව නුඹ නොසිතවු. තවද ඔවුන් දඬුවමින් ආරක්ෂිත යැ'යි නුඹ නොසිතවු. ඔවුනට වේදනීය දඬුවමක් ඇත."/>
        <aya index="189" text="අහස්හි හා මිහිතලයේ ආධිපත්‍යය අල්ලාහ්ට හිමිය. අල්ලාහ් සියලු දෑ කෙරෙහි අති බලසම්පන්නය."/>
        <aya index="190" text="අහස් හා මිහිතලය මැවීමෙහි ද රාත‍්‍රිය හා දහවලෙහි පරස්පරානු ගමනෙහි ද නුවණැත්තන්ට සංඥාවන් ඇත."/>
        <aya index="191" text="ඔවුහු කවරහුද යත් සිටගෙන ද වාඩි වී ද හාන්සි වී ද අල්ලාහ්ව මෙනෙහි කරමින් අහස් හා මිහිතලය මැවීම පිළිබඳව ගැඹුරින් සිතා බලන්නන් වෙති. තවද &quot;අපගේ පරමාධිපතියාණනි! ඔබ මෙය අර්ථ විරහිත ලෙස නොමැව්වෙහිය. නුඹ අති පිවිතුරුය. එබැවින් නිරයේ දඬුවමින් අපව ආරක්ෂා කරනු මැනව!"/>
        <aya index="192" text="අපගේ පරමාධිපතියාණනි! සැබැවින්ම ඔබ කවරෙකු නිරයට ඇතුළු කරනුයේ ද ඔබ ඔහුව අවමානයට ලක් කළේමය. අපරාධකරුවන්ට උදව්කරුවන් කිසිවෙකු නැත."/>
        <aya index="193" text="අපගේ පරමාධිපතියාණනි! 'නුඹලාගේ පරමාධිපතිව නුඹලා විශ්වාස කරනු'යි විශ්වාසය වෙත කැඳවන කැඳවන්නාට සැබැවින්ම අපි සවන් දුනිමු. එබැවින් අපි (ඔහුව) විශ්වාස කළෙමු. අපගේ පරමාධිපතියාණනි! අපගේ පාපයන් සඳහා අපට සමාව දෙනු මැනව! අපගේ (සුළු) පාපයන් සඳහා අපට පාප ශෝධනය පිරිනමනු මැනව! තවද සැදැහැමියන් සමග අපව මරණයට පත් කරනු මැනව!"/>
        <aya index="194" text="අපගේ පරමාධිපතියාණනි, නුඹගේ 'රසූල්වරුන්' මගින් අපට ප‍්‍රතිඥා කළ දෑ නුඹ අපට පිරිනමනු මැනව! (මළවුන්) නැගිටුවනු ලබන දින අපව අවමානයට පත් නොකරනු මැනව! සැබැවින්ම නුඹ ප‍්‍රතිඥාව කඩ නොකරන්නෙහි යැ&quot;(යි ප‍්‍රකාශ කරන්නන් වෙති)."/>
        <aya index="195" text="එබැවින් &quot;නුඹලා අතුරින් පිරිමි හෝ ගැහැනු හෝ (ඕනෑම) අයෙකුගේ යම් (යහ) ක‍්‍රියාවක් කළ අයගේ යහකම මම අපතේ නොයවමි. නුඹලාගෙන් සමහරු සමහරෙකුගෙන්ය.&quot; යැයි ඔවුන්ගේ පරමාධිපති ඔවුනට පිළිතුරු දුන්නේය. කවරෙකු 'හිජ්රත්' කළේ ද තවද (ප‍්‍රතික්ෂේපකයින් විසින්) තම නිවෙස් වලින් පිටුවහල් කරනු ලැබුවේ ද තවද මාගේ(අල්ලාහ්ගේ) මාර්ගයේ හිංසනය කරනු ලැබුවේ ද තවද (අල්ලාහ්ගේ මාර්ගයෙහි) සටන් කළේ ද තවද (සටනින්) ඝාතනය කරනු ලැබුවේ ද සැබැවින්ම ඔවුන්ගේ (සුළු) පාපයන් සඳහා ඔවුනට පාප ශෝධනය පිරිනමන්නෙමි. තවද සැබැවින්ම ඔවුන්ව (ස්වර්ග) උයන් වලට ඇතුළු කරන්නෙමි. ඊට යටින් ගංගාවෝ ගලා බසිති. (මේවා) අල්ලාහ්ගෙන් වූ ප‍්‍රතිඵලයක් වශයෙනි. තවද යහපත් ප‍්‍රතිඵලය ඇත්තේ අල්ලාහ් අබියසය."/>
        <aya index="196" text="(නබිවරය,) ප‍්‍රතික්ෂේප කළවුන් (වෙළඳාම සඳහා) නගරයන්හි ගමන් බිමන් යෑම නුඹව නොරැවටිය යුතුය."/>
        <aya index="197" text="(එය) ස්වල්ප වින්දනයකි. පසුව ඔවුන්ගේ අවසන් නවාතැන නිරයයි. (එහි) යහන කෙතරම් නින්දනීය ද!"/>
        <aya index="198" text="නමුත් කවරෙකු තම පරමාධිපතිට බිය භක්තිමත් වූයේ ද ඔවුනට (ස්වර්ග) උයන් ඇත. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. (මෙය) අල්ලාහ්ගෙන් වූ සංග‍්‍රහයක් වශයෙනි.&quot; අල්ලාහ් අබියස ඇති දෑ සැඳැහැමියන්ට ඉතා උතුම්ය."/>
        <aya index="199" text="සැබැවින්ම ධර්ම පුස්තකය ලත් ජනයා අතුරින් අල්ලාහ්ව ද නුඹලා වෙත පහළ කරනු ලැබූ දෑ(අල් කුර්ආනය) ද තමන් වෙත පහළ කරනු ලැබූ දෑ('තව්රාතය') ද අල්ලාහ්ට බියවන්නන් ලෙස විශ්වාස කරන්නන් සිටිති. ඔවුහු අල්ලාහ්ගේ වදන් වෙනුවට අල්ප මිළක් නොගනිති. ඔවුනට ඔවුන්ගේ වේතනය තම පරමාධිපති අබියස ඇත්තේය. සැබැවින්ම අල්ලාහ් ගණනය (විනිශ්චය) කිරීමෙහි ශීඝ‍්‍රය."/>
        <aya index="200" text="විශ්වාස කළවුනි, නුඹලා (විඳ දරා) ඉවසා ගනිවු. තවද එකිනෙකා අබිබවා ඉවසවු. (අල්ලාහ්ගේ මාර්ගයෙහි ප‍්‍රයත්නය කිරීමෙහි) ස්ථාවරව සිටිවු. තවද නුඹලා ජය ලබා ගනු පිණිස නුඹලා අල්ලාහ්ට බිය භක්තිමත් වවු."/>
    </sura>
    <sura index="4" name="">
        <aya index="1" text="ජනයිනි, එකම ආත්මයකින්('ආදම්ගෙන්') නුඹලාව මවා එයින් එහි කලත‍්‍රයා(සහකාරිය වන 'හව්වා') ද මවා එම දෙදෙනා තුළින් බොහෝ පුරුෂයින් හා ස්ත‍්‍රීන් (මවා) ව්‍යාප්ත කළ නුඹලාගේ පරමාධිපතිට නුඹලා බිය භක්තිමත් වවු. තවද කවරෙකුගේ නාමයෙන් නුඹලා එකිනෙකා (උරුමයන්) ඉල්ලා සිටිනුයේ ද එම අල්ලාහ්ට ද, උපතින් වූ ඥාති සබඳතාව ද (බිඳී යාම පිළිබඳව) නුඹලා බිය භක්තිමත් වවු. සැබැවින්ම අල්ලාහ් නුඹලා කෙරෙහි සර්ව නිරීක්ෂකය."/>
        <aya index="2" text="(නුඹලාගේ භාරකාරත්වයේ සිටින) අනාථයින්ට (ඔවුන් වැඩිවියට පත් වූ විට) ඔවුන්ගේ දේපළ නුඹලා ලබා දෙවු. (ඔවුන්ගේ) පිරිසිදු දැය වෙනුවට (නුඹලාගේ) අපිරිසිදු දැය හුවමාරු නොකරවු. ඔවුන්ගේ දේපළ නුඹලාගේ වස්තූන් සමග (මිශ‍්‍ර කොට) භුක්ති නොවිඳිවු. සැබැවින්ම එය මහත් පාපයක් වන්නේය."/>
        <aya index="3" text="අනාථයින් විෂයෙහි නුඹලා යුක්තිගරුකව කටයුතු නොකරනු ඇතැ'යි නුඹලා බිය වන්නේ නම්, (වෙනත්) ස්ත‍්‍රීන් අතුරින් නුඹලාට ප‍්‍රිය අය දෙදෙනා බැගින් ද තිදෙනා බැගින් ද සිව් දෙනා බැගින් ද විවාහ කර ගනිවු. (එහෙත් භාර්යාවන් අතර) නුඹලා විසින් සාධාරණය ඉටු නොවනු ඇතැ'යි නුඹලා බිය වන්නේ නම් එක් ස්ත‍්‍රියක් හෝ නුඹලාගේ දකුණත සතු කර ගත් අය(වහලියන්, ප‍්‍රමාණවත්)ය. එ(ම ක‍්‍රියාවලි)ය නුඹලා අසාධාරණකම් නොකිරීමට ඉතා සමීපය."/>
        <aya index="4" text="ස්ත‍්‍රීන්ට ඔවුන්ගේ 'මහ්රයන්' යහ සිතින් වූ ත්‍යාගයක් වශයෙන් නුඹලා ලබා දෙවු. ඔවුන් සිය කැමැත්තෙන් නුඹලාට එයින් යමක් අනුමත කරන්නේ නම් එය සතුටින් හා ප‍්‍රසන්නව භුක්ති විඳිවු."/>
        <aya index="5" text="නුඹලාට ජීවනෝපාය සඳහා අල්ලාහ් දායාද කළ නුඹලාගේ වස්තුව නුඹලා යටතේ සිටිනවුන්ට ලබා නොදෙවු. (නමුත්) ඒවායෙන් නුඹලා ඔවුනට ආහාර පාන සපයවු. තවද ඔවුනට වස්ත‍්‍ර සපයවු. තවද ඔවුනට යහ වදනින් කතා කරවු."/>
        <aya index="6" text="විවාහට සුදුසු කාලය පැමිණෙන තුරු (භාරයේ සිටින) අනාථයින්ව නුඹලා සෝදිසි කරවු. ඔවුන් අතුරින් (වස්තුව පරිපාලනය කිරීමේ) යහ අවබෝධයක් නුඹලා දකියි නම් ඔවුනට ඔවුන්ගේ වස්තුව භාර දෙවු. නුඹලා එය නාස්තිකාර ලෙසින් ද ඔවුන් වැඩිහිටි වියට පත් වේ යැයි ඉක්මන් වෙමින් ද එය කා නොදමවු. තවද (භාරකරුවන් අතුරින්) කවරෙකු ධනවතෙකුව සිටින්නේ ද ඔහු (එය භුක්ති විඳීමෙන්) වැළකී සිටිය යුතුය. තවද කවරෙකු දිළින්ඳෙකුව සිටින්නේ ද ඔහු යහ අයුරින් භුක්ති විඳිය යුතුය. නුඹලා ඔවුනට ඔවුන්ගේ වස්තූන් භාර දෙන විට ඔවුන් කෙරෙහි සාක්ෂි තබවු. විනිශ්චය කිරීම සඳහා අල්ලාහ් ප‍්‍රමාණවත්ය."/>
        <aya index="7" text="දෙමාපියන් හා (සමීප) ඥාතීන් (බූදල් වශයෙන්) අත හැර (මිය) ගිය දැයින් කොටසක් පිරිමින්ට හිමිය. දෙමාපියන් හා (සමීප) ඥාතීන් (බූදල් වශයෙන්) අත හැර (මිය) ගිය දැයින් කොටසක් ස්ත‍්‍රීන්ට ද හිමිය. එයින්(වස්තුවෙන්) කුඩා හෝ විශාල වුවද නිශ්චිත කොටසක් විය යුතුය."/>
        <aya index="8" text="(බූදලය) බෙදන කල්හි (උරුමකම් නොලබන) ඥාතීන් ද අනාථයින් ද දිළින්ඳන් ද පිවිසියේ නම් එයින් ඔවුනට (ස්වල්පයක් හෝ) ලබා දෙවු. තවද යහ වදනින් ඔවුන් සමග කතා කරවු."/>
        <aya index="9" text="කවුරුන් (හෝ) තමන්ට පසු දුර්වල පරපුරක් අත හැර (මිය) ගියේ නම් ඔවුන් විෂයෙහි (කුමන අයුරින් තමන්) බිය වන්නේ ද (එලෙසම අනාථයින්ගේ විෂයෙහි ද) ඔවුහු බිය විය යුතුය. තවද ඔවුන් අල්ලාහ්ට බිය භක්තිමත් විය යුතුය. නිවැරදි වදනින් කතා කළ යුතුය."/>
        <aya index="10" text="සැබැවින්ම කවරෙකු අයුක්ති සහගතව අනාථයින්ගේ වස්තුව භුක්ති විඳින්නේ ද ඔවුහු තම කුසෙහි අනුභව කරනුයේ ගින්දරය. තවද ඔවුහු දලුලා ඇවිළෙන ගින්නෙහි පිවිස දැවෙති."/>
        <aya index="11" text="නුඹලාගේ දරුවන්(ගේ උරුමය) විෂයෙහි අල්ලාහ් නුඹලාට අණ කරන්නේය. (එනම්) පිරිමියාට ස්තී‍්‍රන් දෙදෙනෙකුගේ කොටස මෙන් (කොටසක්) හිමිය. නමුත් දෙදෙනෙකු( හෝ ඊ)ට වඩා ස්ත‍්‍රීහු (පමණක්) වූවා නම් (බූදල් වශයෙන්) ඔහු අත හැර (මිය) ගිය දැයින් තුනෙන් දෙකක් ඔවුනට හිමිය. එක් ස්ත‍්‍රියක් (පමණක්) වූවා නම් ඇයට (බූදලයෙන්) අඩක් හිමිය. තවද (මිය ගිය) ඔහුට දරුවෙකු සිටියේ නම් ඔහු අත හැර (මිය) ගිය දැයින් හයෙන් කොටසක් බැගින් මාපියන් දෙදෙනාගෙන් සෑම කෙනෙකුටම හිමිය. ඔහුට දරුවෙකු නොවී ඔහුගේ දෙමාපියන් (පමණක්) ඔහුගේ උරුමකරුවන් වන්නේ නම් තම මවට තුනෙන් කොටසක් හිමිය. ඔහුට සහෝදරයන් (හෝ සහෝදරියන්) වූයේ නම් තම මවට හයෙන් කොටසක් හිමිය. (මෙලෙස බෙදා දිය යුත්තේ) ඔහු පළ කළා වූ අවසන් කැමැත්ත( ඉටු කළා)ට පසුව හා (ඔහුගේ) ණය( පියවීම)ට පසුවය. නුඹලාගේ පියවරුන් හා නුඹලාගේ දරුවන්, ඔවුන් අතුරින් කවරෙකු නුඹලාට ප‍්‍රයෝජන ගෙන දීමෙහි ඉතා සමීප දැ'යි නුඹලා නොදන්නෙහුය. (මේ සියල්ල) අල්ලාහ් වෙතින් නියම කරන ලද්දක් වශයෙනි. සැබැවින්ම අල්ලාහ් සර්වඥය සර්ව ප‍්‍රඥාවන්තය."/>
        <aya index="12" text="නුඹලාගේ භාර්යාවන් (මිය යන විට බූදල් වශයෙන්) අත හැර ගිය දැයින් ඔවුනට දරුවෙකු නොවූවා නම් නුඹලාට අඩක් හිමිය. ඔවුනට දරුවෙකු සිටියා නම් ඔවුන් අත හැර මිය ගිය දැයින් නුඹලාට හතරෙන් කොටසක් හිමිය. (මෙලෙස බෙදා දිය යුත්තේ) ඇය පළ කළා වූ අවසන් කැමැත්ත( ඉටු කළා)ට පසුව හා (ඇයගේ) ණය( පියවීම)ට පසුවය. නුඹලාට දරුවෙකු නොවී නම් නුඹලා (මිය යන විට) අත හැර ගිය දැයින් හතරෙන් එකක් (භාර්යාවන් වන) ඔවුනට හිමිය. නමුත් නුඹලාට දරුවෙකු වී නම් නුඹලා (මිය යන විට) අත හැර ගිය දැයින් අටෙන් එකක් (භාර්යාවන් වන) ඔවුනට හිමිය. (මෙලෙස බෙදා දිය යුත්තේ) නුඹලා පළ කළා වූ අවසන් කැමැත්ත( ඉටු කළා)ට පසුව හා (නුඹලාගේ) ණය( පියවීම)ට පසුවය. (එක්තරා බූදලයකට) උරුමකරුවෙකු ලැබූ පිරිමියෙකු හෝ ස්ත‍්‍රීයකු 'කලාලා' (නැමැති පියා හා දරුවන් නොමැති) කෙනෙකු වශයෙන් වී ඔහුට (හෝ ඇයට) සහෝදරයෙකු හෝ සහෝදරියෙකු වී නම් ඔවුන් දෙදෙනාගෙන් සෑම කෙනෙකුටම හයෙන් කොටස බැගින් හිමිය. ඔවුන් ඊට වඩා වැඩියෙන් වී නම් ඔවුහු තුනෙන් එකක කොටසෙහි (සම) හවුල්කරුවෝ වෙති. (මෙලෙස බෙදා දිය යුත්තේ ඔහු විසින්) හානියක් නොවන අන්දමින් පළ කරනු ලැබූ අවසන් කැමැත්ත හා ණය( ඉටු කළා)ට පසුවය. (මේවා සියල්ල) අල්ලාහ් වෙතින් වූ විධානයක් වශයෙනි. තවද අල්ලාහ් සර්වඥය සර්ව ශාන්තය."/>
        <aya index="13" text="මේවා අල්ලාහ්ගේ සීමාවන්ය. කවරෙකු අල්ලාහ්ට හා ඔහුගේ 'රසූල්වරයාට' අවනත වන්නේ ද ඔහුව ඔහු (ස්වර්ග) උයන් වලට ඇතුළු කරන්නේය. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. තවද එය මහත් වූ ජයග‍්‍රහණයයි."/>
        <aya index="14" text="කවරෙකු අල්ලාහ්ට හා ඔහුගේ රසූල්වරයාට පිටුපා ඔහුගේ සීමාවන් ඉක්මවා යන්නේ ද ඔහුව ඔහු (නිරා) ගින්නට ඇතුළු කරන්නේය. (ඔහු) එහි සදාතනිකයෙකු වන්නේය. තවද ඔහුට අවමානයට පමුණුවන දඬුවමක් ඇත."/>
        <aya index="15" text="නුඹලාගේ ස්ත‍්‍රීන් අතුරින් කවරෙකු (ලිංගික) අපචාරයෙහි යෙදෙන්නේ ද ඔවුනට එරෙහිව නුඹලා අතුරින් හතර දෙනෙකු සාක්ෂි වශයෙන් ඉදිරිපත් කරවු. (ඔවුන් ලිංගික අපචාරයෙහි යෙදුණු බවට) ඔවුහු සාක්ෂි දැරුවේ නම් ඔවුනට මරණය අත් වන තෙක් හෝ ඔවුනට අල්ලාහ් (අන්) මාර්ගයක් ඇති කර වන තෙක් නිවසේ රඳවා තබවු."/>
        <aya index="16" text="නුඹලා අතුරින් දෙදෙනෙකු එ(ම අපචාරයෙ)හි යෙදෙන්නේ නම් ඔවුන් දෙදෙනාට රිදවීමක් ඇති කරවු. ඔවුන් දෙදෙනා පශ්චාත්තාප වී (තමන්ව) සංශෝධනය කර ගත්තේ නම් එවිට නුඹලා (දඬුවම් නොදී) ඔවුන් දෙදෙනාව අත හැර දමවු. සැබැවින්ම අල්ලාහ් පශ්චාත්තාපය පිළිගන්නා හා පරම කරුණාභරිතය."/>
        <aya index="17" text="අල්ලාහ් කෙරෙහි (පිළිගනු ලබන්නා වූ) පශ්චාත්තාපය වන්නේ කවරෙකු අඥානකමින් පාපයක් කර පසුව (මරණ මංචකයට පෙර) කෙටි කාලයකින් පශ්චාත්තාපයේ යෙදුණේ ද ඔවුනටමය. අල්ලාහ් ඔවුන්ගේ පශ්චාත්තාපය පිළිගන්නේය. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="18" text="තමන් අතුරින් අයෙකුට, පාපකම් කරමින් සිටියදී මරණය පැමිණි විට 'සැබැවින්ම දැන් මම පශ්චාත්තාපය ඇයැද සිටිමි' යැයි පවසන අයට ද කවරෙකු ප‍්‍රතික්ෂේපකයින් ලෙස මරණයට පත් වන්නේ ද ඔවුනට ද (අල්ලාහ් වෙත පිළිගනු ලැබුවා වූ) පශ්චාත්තාපය නොවන්නේය. අප වේදනීය දඬුවමක් සූදානම් කර ඇත්තේ ඔවුනටය."/>
        <aya index="19" text="විශ්වාස කළවුනි, ස්ත‍්‍රීන්ව (ඔවුන්ගේ ස්වාමි පුරුෂයින් මරණයට පත් වූ පසු) බලහත්කාරකමින් උරුමකර ගැනීමට නුඹලාට අවසර නැත. ඔවුහු පැහැදිලි දුරාචාරයේ යෙදුණේ නම් හැර ඔවුනට නුඹලා දුන් දැයින්(මහර් වලින්) සමහරක් ලබා ගැනීම පිණිස ඔවුන්ව (විවාහයෙන්) නොවළක්වවු. තවද යහ අයුරින් ඔවුන් සමග නුඹලා කටයුතු කරවු. නුඹලා ඔවුන්ව පිළිකුල් කරන්නේ නම් (නුඹලා ඉවසීමෙන් සිටිවු. මන්දයත්) නුඹලා යමක් පිළිකුල් කරන්නට ද එහි අල්ලාහ් වැඩි යහපතක් තැබීමට ද පුළුවන."/>
        <aya index="20" text="භාර්යාවක් (දික්කසාද කොට ඇය) වෙනුවට වෙනත් භාර්යාවක් ගැනීමට නුඹලා සිතන්නේ නම් ඔවුන්ගෙන් (දික්කසාද කළ) කෙනෙකුට නුඹලා (මහ්ර්) සංචිතයක් ලබා දී තිබිය දී එයින් කිසිවක් නුඹලා ආපසු නොගනිවු. නුඹලා එය අපවාදීව හා පැහැදිලි පාපකාරීව ආපසු ගන්නෙහු ද?"/>
        <aya index="21" text="ඔවුන් නුඹලාගෙන් දැඩි ගිවිසුමක්(විවාහ ගිවිසුමක්) ගෙන නුඹලාගෙන් ඇතැමෙක් ඇතැමෙකු සමග (ලිංගිකව) ඇසුරු කර සිටිය දී නුඹලා එ(ම මහ්ර)ය නැවත ගනුයේ කෙසේ ද?"/>
        <aya index="22" text="කාන්තාවන් අතුරින් නුඹලාගේ පියවරු විවාහ කර ගත් අය නුඹලා විවාහ කර නොගනිවු. ඉකුත් (අඥාන) සමයෙහි වූ දෑ හැර, සැබැවින්ම එය අශික්ෂිත හා උදහස්කාරීය. තවද (එම) මග නපුරු විය."/>
        <aya index="23" text="නුඹලාගේ මව්වරුන් ද නුඹලාගේ දූවරුන් ද නුඹලාගේ සහෝදරියන් ද නුඹලාගේ පියාගේ සහෝදරියන් ද නුඹලාගේ මවගේ සහෝදරියන් ද සහෝදරයාගේ දූවරුන් ද සහෝදරියගේ දූවරුන් ද නුඹලාට කිරි පෙවූ නුඹලාගේ මව්වරුන් ද මව්කිරි දීමෙන් වූ නුඹලාගේ සහෝදරියන් ද නුඹලාගේ භාර්යාවන්ගේ මව්වරුන් ද නුඹලා ලිංගික ඇසුරෙහි යෙදුණ නුඹලාගේ භාර්යාවන්ගෙන් බිහි වූ නුඹලාගේ භාරකාරත්වයේ සිටින නුඹලාගේ (භාර්යාවගේ) දූවරුන් ද නුඹලාට (විවාහ කර ගැනීම) තහනම් කරන ලදී. ඔවුන්(බිරියන්) හා නුඹලා ලිංගික ඇසුරෙහි නොයෙදුනෙහි නම් (ඔවුන්ගෙන් වෙන් වීමෙන් අනතුරුව ඔවුන්ගේ දූවරුන් විවාහ කර ගැනීම) නුඹලා කෙරෙහි වරදක් නැත. තවද නුඹලාගේ කොඳු නාරටියෙන් (නුඹටම දාව) උපන් නුඹලාගේ දරුවන්ගේ භාර්යාවන් ද (නුඹලාට විවාහ කර ගැනීම තහනම් කරන ලදී). සහෝදරියන් දෙදෙනෙකු එක්වර (විවාහ) බන්ධනයෙහි තබා ගැනීම ද (තහනම් කරන ලදී). (නමුත්) ඉකුත් (අඥාන) සමයෙහි වූ දෑ හැර. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="24" text="තවද නුඹලාගේ දකුණත සතු කරගත් අය(වහලියන්) හැර විවාහ (ගිවිසුමේ සිටින) කාන්තාවන්ව (නුඹලාට විවාහ කර ගැනීම තහනම් කරන ලදී. මේවා) නුඹලාට අල්ලාහ්ගෙන් වූ නියෝගයක් වශයෙනි. මෙයින් සෙසු අයව නුඹලා පතිවත රකිමින් දුරාචාරයෙන් තොරව නුඹලාගේ වස්තූන්(මහ්රයන්) ලබා දී විවාහ කර ගැනීම පිණිස නුඹලාට අනුමත කරනු ලැබ ඇත. (විවාහ කර ගැනීම තුළින්) ඔවුන් සමග නුඹලා කිනම් වින්දනයක යෙදුණ ද ඔවුනට (අල්ලාහ් වෙතින් වූ) නියමයක් වශයෙන් ඔවුන්ගේ ප‍්‍රසාද(මහ්රයන්) නුඹලා ලබා දෙවු. එම (මහ්ර්) නියමයට පසුව (එය අඩු වැඩි කිරීම විෂයයෙහි) නුඹලා එකිනෙකා අතර එකඟතාවක් ඇති කර ගත් දෑ පිළිබඳව නුඹලා කෙරෙහි වරදක් නැත. සැබැවින්ම අල්ලාහ් සර්වඥය සර්ව ප‍්‍රඥාවන්තය."/>
        <aya index="25" text="නුඹලාගෙන් කවරෙකුට විශ්වාසික ස්වාධීන කාන්තාවන් විවාහ කර ගැනීමට මූල්‍යමය හැකියාවක් නොමැත්තේ ද එවිට නුඹලාගේ විශ්වාසික තරුණියන් අතුරින් නුඹලාගේ දකුණත සතු කරගත්(වහලියන් වූ) අයගෙන්( විවාහ විය හැකි)ය. නුඹලාගේ විශ්වාසය පිළිබඳව අල්ලාහ් මැනවින් දන්නාය. නුඹලාගෙන් සමහරු සමහරෙකුගෙන්ය. ඔවුන්ගේ හිමිකරුවන්ගේ අනුමැතිය මත ඔවුනට ඔවුන්ගේ (විවාහ බන්ධන) කුලි (හෙවත් මහ්රයන්) යහ අයුරින් ලබා දී විවාහ කර ගනිවු. (ඔවුන්) පත්තිනියන් ලෙස අපචාරයේ නොයෙදෙන්නියන් හා රහසේ අනියම් සබඳතාවක නොයෙදෙන්නියන් ලෙස (සිටිය යුතු)ය. විවාහ කර ගනු ලැබූ පසු ඔවුන් අශික්ෂිත ක‍්‍රියාවක යෙදුණේ නම් ස්වාධීන කාන්තාවන්ට හිමි දඬුවමින් අඩක් ඔවුනට හිමිය. එය නුඹලා අතුරින් දුරාචාරයට (ලක් වේ යැයි) බිය වන අයටය. නමුත් නුඹලා ඉවසිලිවන්තව සිටීම නුඹලාට යහපත්ය. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="26" text="නුඹලාට (තම අණ පනත්) පැහැදිලි කිරීමටත් නුඹලාට පෙර වූවන්ගේ(නබිවරුන්ගේ) පිළිවෙත් වෙත මග පෙන්වා දීමටත් නුඹලාගේ පශ්චාත්තාපය පිළිගැනීමටත් අල්ලාහ් පතන්නේය. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="27" text="තවද අල්ලාහ් නුඹලාගේ පශ්චාත්තාපය පිළිගැනීමට පතන්නේය. තවද (තම) මනෝ ඉච්ඡාවන් අනුගමනය කරන්නෝ නුඹලා ඉමහත් නැඹුරුවකට(පාපයකට)  නැඹුරුවීම අපේක්ෂා කරති."/>
        <aya index="28" text="නුඹලාට (නීති රීතීන්) සැහැල්ලු කිරීමට අල්ලාහ් පතන්නේය. තවද මිනිසා දුබලයෙකු වශයෙන් මවනු ලැබීය."/>
        <aya index="29" text="විශ්වාස කළවුනි! නුඹලා අතර නුඹලාගේ වස්තූන් වැරදි අයුරින් භුක්ති නොවිඳිවු. නුඹලා අතර එකඟතාවකින් වූ වෙළඳාම(කින් ලැබුවා වූ වස්තූන්) වශයෙන් ඒවා වීම හැර. නුඹලා නුඹලාවම ඝාතනය නොකරවු. සැබැවින්ම අල්ලාහ් නුඹලා කෙරෙහි පරම කරුණාභරිත වන්නේය."/>
        <aya index="30" text="කවරෙකු සීමාව ඉක්මවමින් හා අසාධාරණකමින් ඒවා කරන්නේ ද අප ඔහුව (නිරා) ගින්නකට ඇතුළු කරන්නෙමු. එය අල්ලාහ්ට පහසු කටයුත්තක් විය."/>
        <aya index="31" text="කවර දැයකින් නුඹලා වළක්වනු ලබන්නෙහු ද ඒවායේ මහා පාපයන්ගෙන් නුඹලා වැළකුණේ නම් නුඹලාගේ (සුළු) වැරදි වලට නුඹලාට පාප ශෝධනය පිරිනමන්නෙමු. තවද නුඹලාව ගෞරවාන්විත පිවිසුම් ස්ථානයකට(ස්වර්ගයට) අපි ඇතුළු කරන්නෙමු."/>
        <aya index="32" text="නුඹලාගේ සමහරෙකු සමහරෙකුට වඩා අල්ලාහ් කවර දැයකින් ශ්‍රේෂ්ඨ කළේ ද එවැන්නක් (ලබා ගැනීමට) නුඹලා ආශා නොකරවු. පිරිමින් උපයන දැයින් තමන්ගේ කොටස(කුසල) ඔවුනට හිමිය. ස්ත‍්‍රීන් උපයන දැයින් තමන්ගේ කොටස(කුසල) ඔවුනට හිමිය. තවද නුඹලා අල්ලාහ්ගෙන් ඔහුගේ වරප‍්‍රසාදය ඇයැදිවු. සැබැවින්ම අල්ලාහ් සියලු දෑ කෙරෙහි සර්වඥ විය."/>
        <aya index="33" text="සෑම කෙනෙකු සඳහාම (තම) දෙමාපියන් හා සමීප ඥාතීන් (මිය යන විට) හැර දමා ගිය දැයට(දේපළට) උරුමක්කාරයින් අපි පත් කළෙමු. නුඹලාගේ දකුණත් කවරෙකු සමග (දේපළ උරුමයට හා උපකාර කිරීමට) ගිවිසුම් කළේ ද ඔවුනට ඔවුන්ගේ කොටස ලබා දෙවු. සැබැවින්ම අල්ලාහ් සියලු දෑ කෙරෙහි සාක්ෂි දරන්නෙකු වන්නේය."/>
        <aya index="34" text="පිරිමින් ස්ත‍්‍රීන්ව පරිපාලනය කරන්නෝ වෙති. ඔවුන්ගෙන් සමහරෙකු සමහරෙකුට වඩා අල්ලාහ් ශ්‍රේෂ්ඨ කර ඇති හෙයින් හා ඔවුන් (ස්ත‍්‍රීන්ට) තම ධනය විය පැහැදම් කරන හෙයිනි. එබැවින් යහපත් වූ ස්ත‍්‍රීහු වන්නේ අවනත වන්නියන්ය. අල්ලාහ් (ඔවුන්ව) ආරක්ෂා කළ හෙයින් (තමන්ව ද සැමියාගේ වස්තූන් හා ගෞරවය ද ඔහු) නොමැති අවස්ථාවන්හි ආරක්ෂා කර ගන්නියන්ය. (භාර්යාවන් අතුරින්) කවුරුන්ගේ අකීකරුකම පිළිබඳව නුඹලා බියවන්නේ ද ඔවුනට නුඹලා උපදෙස් දෙවු. පසුව (ඉන් ඔවුන් කීකරු නොවූයේ නම්) නිදි යහනින් ඔවුන්ව දුරස් කරවු. පසුව (එයින් ද ඔවුන් කීකරු නොවූයේ නම්) ඔවුනට ගසවු. ඔවුන් නුඹලාට අවනත වූයේ නම් ඔවුනට එරෙහිව අන් කිසි පියවරක් නොගනිවු. සැබැවින්ම අල්ලාහ් උත්තරීතරය අති ශ්‍රේෂ්ඨය."/>
        <aya index="35" text="ඔවුන් දෙදෙනා අතර බෙදීමක් ඇති වේ යැයි නුඹලා බියවන්නේ නම් ඔහුගේ පවුලෙන් තීරකයෙකු ද ඇයගේ පවුලෙන් තීරකයෙකු ද (ඔවුන් දෙදෙනා වෙත) යවවු. (තීරක) ඔවුන් දෙදෙනා සමාදානය ඇති කළ යුතුය යැයි අපේක්ෂා කරන්නේ නම් අල්ලාහ් (අඹුසැමි) ඔවුන් දෙදෙනා අතර සමතයක් ඇති කරනු ඇත. සැබැවින්ම අල්ලාහ් සර්වඥ හා අභිඥානවන්ත වන්නේය."/>
        <aya index="36" text="නුඹලා අල්ලාහ්ව නමදිවු. ඔහුට කිසිවක් ආදේශ නොතබවු. දෙමාපියන් සමග යහපත් අයුරින් කටයුතු කරවු. තවද ඥාතීන් සමග ද අනාථයින් සමග ද දිළිඳන් සමග ද ඥාතී අසල්වැසියා සමග ද සමීප අසල්වැසියා සමග ද අසලින් සිටින මිතුරා සමග ද මගියා සමග ද නුඹලාගේ දකුණත සතු කරගත් අය(වහල්) සමග ද (යහපත් අයුරින් කටයුතු කරවු). සැබැවින්ම අල්ලාහ් උඩඟුකමින් හා පුහුමානයෙන් සිටින්නන්ව ප‍්‍රිය නොකරන්නේය."/>
        <aya index="37" text="(ඔවුන්) කවුරුන්දයත් මසුරු වී මිනිසුනට මසුරු වන මෙන් විධානය කරන්නන්ය. තවද අල්ලාහ් ඔවුනට පිරිනැමූ තම වරප‍්‍රසාදය වසන් කරන්නන්ය. තවද ප‍්‍රතික්ෂේපකයින්ට නින්දනීය දඬුවමක් අපි සූදානම් කර ඇත්තෙමු."/>
        <aya index="38" text="(එමෙන්ම ඔවුන්) කවුරුන්දයත් තම වස්තූන් මිනිසුනට පෙන්වීම පිණිස වියදම් කරන්නන්ය. තවද අල්ලාහ්ව ද අවසන් දිනය ද විශ්වාස නොකරන්නන්ය. තවද කවරෙකුට 'ෂෙයිතාන්' සගයෙකු වන්නේ ද ඔහු සගයින් අතුරින් කෙතරම් නපුරු ද?"/>
        <aya index="39" text="ඔවුන් අල්ලාහ්ව ද අවසන් දිනය ද විශ්වාස කොට අල්ලාහ් ඔවුනට පිරිනැමූ දැයින් වියදම් කරන්නේ නම් ඔවුනට සිදු වන හානිය කුමක් ද? අල්ලාහ් ඔවුන් පිළිබඳව සර්වඥය."/>
        <aya index="40" text="සැබැවින්ම අල්ලාහ් අණුවක තරම්වත් (කිසිවෙකුට) අපරාධ නොකරන්නේය. එය (අණුවක තරම්) යහපතක් වූයේ නම් ඔහු එය ගුණ කර දෙන්නේය. තවද ඔහු තමා අබියසින් ඉමහත් වේතනයක් පිරිනමන්නේය."/>
        <aya index="41" text="(නබිවරය, විනිශ්චය දින) සෑම ප‍්‍රජාවකින්ම සාක්ෂිකරුවෙකු බැගින් ('නබිවරුන්ව') අපි ගෙනැවිත් (නුඹගේ ප‍්‍රජාවේ) මොවුන් කෙරෙහි සාක්ෂිකරුවෙකු වශයෙන් නුඹව ද ගෙනාවේ නම් එවිට (ප‍්‍රතික්ෂේපකයින්ගේ තත්ත්වය) කෙසේ වී ද?"/>
        <aya index="42" text="ප‍්‍රතික්ෂේප කර (තම) 'රසූල්වරයාට' පිටුපෑ අය 'මහපොළොව ඔවුන් සමගම සමතලා කරනු ලැබිය යුතු' යැයි එදින දී පතති. තවද ඔවුහු අල්ලාහ්ට කිසිදු පුවතක් නොසඟවති."/>
        <aya index="43" text="විශ්වාස කළවුනි! නුඹලා මත්භාවයේ සිටිය දී (මතින් සිහිසන් වී) නුඹලා පවසන දේ නුඹලාට වැටහෙන තෙක් ද මග තරණය කරන්නෙකු(මගියෙක්) හැර ජුනුබ් තත්ත්වයේ සිටිය දී නුඹලා ස්නානය කරන තෙක් ද 'සලාතයට' ළං නොවවු. නුඹලා රෝගීව සිටියේ නම් හෝ ගමනක යෙදී සිටියේ නම් හෝ නුඹලාගෙන් අයෙකු මළපහ (කොට එම අවශ්‍යතාව ඉටු) කළ ස්ථානයෙන් පැමිණියේ නම් හෝ කාන්තාවන් ස්පර්ශ කළා නම් හෝ එවිට (පිරිසිදු වීමට) ජලය නුඹලාට නොලැබුණේ නම් දූවිලි සහිත පිරිසිදු පස(තයම්මුම් කිරීම සඳහා) අදිටන් කරවු. එවිට නුඹලාගේ මුහුණු ද නුඹලාගේ දෑත් ද (එයින්) පිරිමදිවු. සැබැවින්ම අල්ලාහ් කමා කරන්නෙකුය ක්ෂමාශීලීය."/>
        <aya index="44" text="(නබිවරය,) ධර්ම පුස්තකයෙන් කොටසක් පිරිනමනු ලැබූවන් (වන යුදෙව්වන්) දෙස නුඹ නොදුටුවෙහි ද? ඔවුන් මුළාව මිලට ගන්නෝය. තවද නුඹලා මංමුළාවට පත් විය යුතු යැයි අපේක්ෂා කරන්නෝය."/>
        <aya index="45" text="තවද අල්ලාහ් නුඹලාගේ සතුරන් පිළිබඳව මැනවින් දන්නාය. භාරකරුවෙකු ලෙස අල්ලාහ් ප‍්‍රමාණවත්ය. තවද උදව්කරුවෙකු ලෙස ද අල්ලාහ් ප‍්‍රමාණවත්ය."/>
        <aya index="46" text="යුදෙව් වූවන් අතුරින් (සමහරෙකු 'තව්රාතයෙහි' 'මුහම්මද්' පිළිබඳව සඳහන් ඇතැම්) වචන එහි ස්ථානයෙන් වෙනස් කරති. තවද ඔවුන් තමන්ගේ දිවවල් පටලවමින් හා දහමට අපහාස කරමින් &quot;අපි (නුඹට) සවන් දී පිටුපෑවෙමු. තවද (අපට) නුඹ සවන් දෙවු. (නුඹට) සවන් දීමට නොහැකි වේවා! තවද රාඉනා&quot; යැයි ('මුහම්මද්ව' අමතා) පවසති. ඔවුහු &quot;අපි (නුඹට) සවන් දී අවනත වූයෙමු. තවද (අපට) නුඹ සවන් දෙවු. තවද උන්ළුර්නා&quot; යැයි පවසා ඇත්නම් එය ඔවුනට යහපත් හා වඩා නිවැරදි වනු ඇත. එනමුත් ඔවුන්ගේ ප‍්‍රතික්ෂේපය හේතුවෙන් අල්ලාහ් ඔවුනට ශාප කළේය. එබැවින් (ඔවුන් අතුරින්) ස්වල්ප දෙනෙකු හැර විශ්වාස නොකරති."/>
        <aya index="47" text="ධර්ම පුස්තකය පිරිනමනු ලැබූවනි, මුහුණු(හි කන නාසය වැනි දෑ) මකා දමා පසුව ඒවා පිටුපසට අප හරවන්නට හෝ සබත් වැසියන්ට අප ශාප කළාක් මෙන් නුඹලාට ද අප ශාප කිරීමට පෙර නුඹලා සමග ඇති දෑ('තව්රාතය') සත්‍යය කරන්නක් ලෙස අපි පහළ කළා වූ දෑ(අල් කුර්ආනය) විශ්වාස කරවු. තවද අල්ලාහ්ගේ නියෝගය සිදු කරනු ලබන්නේමය."/>
        <aya index="48" text="සැබැවින්ම අල්ලාහ් තමන්ට ආදේශ තබනු ලැබීමට සමාව නොදෙන්නේමය. එය නොවන දෑ සඳහා ඔහු කාහට අභිමත කරන්නේ ද ඔහුට සමාව දෙන්නේය. කවරෙකු අල්ලාහ්ට ආදේශ තබන්නේ ද ඔහු මහත් වූ පාපයක් ඇති කළෙහිය."/>
        <aya index="49" text="(නබිවරය,) තමන්වම (පැසසුම් කර ගනිමින්) සුවිශුද්ධ කර ගන්නා අයව නුඹ නොදුටුවෙහි ද? එනමුත් අල්ලාහ් ඔහු අභිමත කරන අයව සුවිශුද්ධ කරන්නේය. තවද ඔවුහු (රට ඉඳි ඇටයේ) සිවියක තරම්වත් අසාධාරණය කරනු නොලබති."/>
        <aya index="50" text="ඔවුහු අල්ලාහ් කෙරෙහි බොරු ගොතන්නේ කෙසේ දැ'යි නොදුටුවෙහි ද? පැහැදිලි පාපයක් ලෙස මෙයම ප‍්‍රමාණවත් වන්නේය."/>
        <aya index="51" text="(නබිවරය,) ධර්ම පුස්තකයෙන් කොටසක් පිරිනමනු ලැබූවන් (වන යුදෙව්වන්) දෙස නුඹ නොදුටුවෙහි ද? ඔවුහු ජිබ්ත් හා තාඝූත් (යන අඥාන දෑ) විශ්වාස කරති. තවද ඔවුහු &quot;විශ්වාස කළවුනට වඩා මොවුහු (තම) මගෙහි යහමග ලැබූ අය යැ&quot;යි ප‍්‍රතික්ෂේප කළවුන් අඟවා ප‍්‍රකාශ කරති."/>
        <aya index="52" text="(නබිවරය,) අල්ලාහ් ශාප කළ අය මොවුහුමය. අල්ලාහ් කවරෙකුට ශාප කළේ ද එවිට ඔහු වෙනුවෙන් උදව්කරුවෙකු නොදකින්නේමය."/>
        <aya index="53" text="(ලොවෙහි) ආධිපත්‍යයෙන් කොටසක් හෝ ඔවුනට හිමි ද? (එසේ වී නම්) එවිට ඔවුහු ජනයිනට (ඉඳි ඇටයක මතු පිට ඇති) තිතක තරම්වත් (යමක්) ලබා නොදෙති."/>
        <aya index="54" text="නැතහොත් අල්ලාහ් තම වරප‍්‍රසාදයෙන් ජනයින්ට පිරිනැමූ දෑ පිළිබඳව ඔවුන් කෙරෙහි (යුදෙව්වන් වන) ඔවුහු ඊර්ෂ්‍යා කරන්නෝ ද? සැබැවින්ම අපි 'ඉබ්රාහීම්ගේ' පවුලට ධර්ම පුස්තකය හා ප‍්‍රඥාව පිරිනැමුවෙමු. තවද අපි ඔවුනට මහත් වූ ආධිපත්‍යය ද පිරිනැමුවෙමු."/>
        <aya index="55" text="නමුත් ඔවුන් අතුරින් ඔහුව('මුහම්මද්ව') විශ්වාස කළ අය ද ඔවුන් අතුරින් ඔහුට පිටුපා ගිය අය ද සිටිති. (පිටුපා ගියවුනට) දරුණු ගින්නක් ලෙස නිරය ප‍්‍රමාණවත්ය."/>
        <aya index="56" text="සැබැවින්ම අපගේ වදන් ප‍්‍රතික්ෂේප කළවුන්ව අපි (නිරා) ගින්නට ඇද දමන්නෙමු. ඔවුහු එම දඬුවම විඳීමට ඔවුන්ගේ හම් පිලිස්සුනු සෑම මොහොතකම ඒවා(පිලිස්සුනු හම්) හැර නව හම් ඔවුනට මාරු කර දෙන්නෙමු. සැබැවින්ම අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="57" text="තවද කවරෙකු විශ්වාස කර යහකම් කළේ ද ඔවුන්ව අපි (ස්වර්ග) උයන් වලට ඇතුළු කරන්නෙමු. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. ඔවුනට එහි පාරිශුද්ධ කලත‍්‍රයන් ඇත. තවද ඔවුන්ව අපි නිරන්තර සෙවණට ඇතුළු කරන්නෙමු."/>
        <aya index="58" text="(විශ්වාසයෙන් පැවරූ) 'අමානතයන්' එහි අයිති උදවියට ඉටුකරන මෙන් ද නුඹලා ජනයා අතර විනිශ්චය කරන විට සාධාරණව තීන්දු දෙන මෙන් ද සැබැවින්ම අල්ලාහ් නුඹලාට අණ කරන්නේය. සැබැවින්ම අල්ලාහ් නුඹලාට දෙන උපදෙස් කෙතරම් යහපත් වී ද? සැබැවින්ම අල්ලාහ් සර්ව ශ‍්‍රාවක සර්ව සුපරික්ෂාකාරී විය."/>
        <aya index="59" text="විශ්වාස කළවුනි, අල්ලාහ්ට අවනත වවු. තවද 'රසූල්වරයාට' ද නුඹලා අතර වූ (ධාර්මික) භාරකරුවන්ට ද අවනත වවු. නුඹලා අල්ලාහ්ව ද පරමාන්ත දිනය ද විශ්වාස කරන්නන්ව සිටින්නේ නම් යම් කරුණක නුඹලා මතභේද වුවහොත් නුඹලා අල්ලාහ් වෙතට ද රසූල්වරයා වෙතට ද එය යොමු කරවු. එය වඩා යහපත් හා අවසන් නිගමනයෙන් ඉතා අලංකාරය."/>
        <aya index="60" text="(නබිවරය,) නුඹට පහළ කරනු ලැබූ දෑ(අල් කුර්ආනය) හා නුඹට පෙර පහළ කරනු ලැබූ දෑ('තව්රාතය') විශ්වාස කළවුන් යැයි හඟමින් සිටියවුන්ව නුඹ නොදුටුවෙහි ද? තාඝූතය ප‍්‍රතික්ෂේප කරන මෙන් ඔවුනට අණ කරනු ලැබ තිබිය දී එකිනෙකා අතර විනිශ්චය සෙවීමට එය(තාඝූත්) වෙත යොමු කිරීමට ඔවුහු අදහස් කරති. 'ෂෙයිතාන්' ඔවුන්ව අන්ත මුළාවකට මුළා කිරීමට අදහස් කරන්නේය."/>
        <aya index="61" text="&quot;අල්ලාහ් පහළ කළ දෑ(අල් කුර්ආනය) වෙත ද රසූල්වරයා වෙත ද පැමිණෙවු&quot; යැයි ඔවුනට පවසනු ලැබූ විට ආත්ම වංචනිකයින් නුඹෙන් වැළකෙමින් ඈත් වී යෑම නුඹ දකින්නෙහිය."/>
        <aya index="62" text="එනමුත් ඔවුන්ට තමන්ගේ අත් පෙරටු කළකම් හේතුවෙන් යම් දුර්භාග්‍යයක් ඔවුනට අත් වී පසුව &quot;අපි (එහි) යහපත හා එකඟත්වය මිස අපේක්ෂා නොකළෙමු&quot; යැයි අල්ලාහ් මත දිවුරුමින් නුඹ වෙත පැමිණියේ නම් (ඔවුන්ගේ තත්ත්වය) කෙසේ වී ද?"/>
        <aya index="63" text="ඔවුහු කවරහු දයත් අල්ලාහ් ඔවුන්ගේ හදවත් තුළ ඇති දෑ මැනවින් දන්නේය. එබැවින් (නබිවරය,) ඔවුන්ව නොසලකා හරිවු. තවද ඔවුනට උපදෙස් දෙවු. ඔවුන්ගේ සිත් තුළට කා වදින සේ (අවවාදයක් ලෙස) ඔවුනට පැහැදිලි වදනක් පවසවු."/>
        <aya index="64" text="අල්ලාහ්ගේ විධානය අනුව (සමූහයා විසින්) අවනත වනු ලැබීමට මිස කිසිදු 'රසූල්වරයෙකු' අපි නොඑව්වෙමු. (නබිවරය,) ඔවුන් තමන්ටම අපරාධ කර ගත් විට නුඹ වෙත පැමිණ අල්ලාහ්ගෙන් සමාව අයැද රසූල්වරයා (වන ඔබ) ද ඔවුන් වෙනුවෙන් සමාව ඇයැද සිටියා නම්, ඔවුන් අල්ලාහ්ව පශ්චාත්තාපය පිළිගන්නා වූ පරම කරුණාභරිතයෙකු ලෙස සම්මුඛ වනු ඇත."/>
        <aya index="65" text="නුඹගේ පරමාධිපතිගේ නාමය මත දිවුරමින් ඔවුන් අතර ඇති වන මත ගැටුමක දී ඔවුන් නුඹව තීරකයෙකු වශයෙන් පත් කරගෙන පසුව නුඹ දුන් තීන්දුවෙහි සැකයක් තම සිත් තුළ ඔවුන් නොදැක පරිපූර්ණ අවනතභාවයෙන් අවනත වන තෙක් ඔවුන් විශ්වාසිකයෝ නොවෙති."/>
        <aya index="66" text="&quot;නුඹලා නුඹලාවම ඝාතනය කර ගනිවු. එසේ නොමැති නම් නුඹලාගේ නිවෙස් වලින් පිට වී යවු&quot; යැයි අප ඔවුනට නියම කළේ නම් ඔවුන් අතුරින් ස්වල්ප දෙනෙකු මිස එය ඉටු නොකරති. (එහෙයින්) ඔවුන්ට කුමකින් උපදෙස් දෙනු ලැබුවේ ද එය ඔවුන් කළේ නම් ඔවුනට එය වඩා යහපතක් හා වඩා දැඩි තහවුරුභාවයක් වනු ඇත."/>
        <aya index="67" text="එවිට අප ඔවුනට අපගෙන් වූ ඉමහත් වේතනයක් පිරිනමන්නෙමු."/>
        <aya index="68" text="තවද අපි ඔවුන්ව ඍජු මාර්ගයට ද රැගෙන යන්නෙමු."/>
        <aya index="69" text="කවුරුන් අල්ලාහ්ට ද 'රසූල්වරයාට' ද අවනත වන්නේ ද ඔවුහු අල්ලාහ් ආශිර්වාද කළා වූ 'නබිවරුන්', 'සිද්දීක්වරුන්', ෂහීද්වරුන් හා දැහැමියන් සමග වෙති. මිතුරන් අතුරින් ඔවුන් යහපත්ය."/>
        <aya index="70" text="මෙම භාග්‍යය අල්ලාහ් වෙතින්ය. තවද අල්ලාහ් සර්වඥයෙකු වශයෙන් ප‍්‍රමාණවත්ය."/>
        <aya index="71" text="විශ්වාස කළවුනි, නුඹලා නුඹලාගේ පූර්වාවධානය ගනිවු. තවද නුඹලා (යුද්ධය සඳහා) කණ්ඩායම් වශයෙන් පිටත් වවු. එසේ නොමැති නම් සියල්ලන්ම එකට පිටත් වවු."/>
        <aya index="72" text="සැබැවින්ම නුඹලා අතුරින් (යුද්ධයට නොගොස්) ප‍්‍රමාද වෙමින් අදිමදි කරන අය ද සිටිති. නුඹලාට යම් දුර්භාග්‍යයක් ඇති වූ විට &quot;මා ඔවුන් සමග සහභාගි වූවෙකු නොවූ හෙයින් අල්ලාහ් මා වෙත ආශිර්වාද කර ඇතැ&quot;යි (ආත්ම වංචනික) ඔහු පවසයි."/>
        <aya index="73" text="අල්ලාහ්ගෙන් වූ වරප‍්‍රසාදයක් නුඹලාට අත් වූ විට (මීට පෙර) නුඹලා හා ඔහු අතර මිත‍්‍රත්වයක් නොතිබුණාක් මෙන් (පසුතැවිලි වී) &quot;අහෝ! මම ඔවුන් සමග සිටියේ නම් එවිට මහත් ජයග‍්‍රහණයක් ලබා ගන්නෙමි&quot; යැයි සැබැවින්ම ඔහු පවසයි."/>
        <aya index="74" text="එනම් මෙලොව ජීවිතය මතුලොව වෙනුවෙන් විකුණන්නන් අල්ලාහ්ගේ මාර්ගයේ සටන් වැදිය යුතුය. යමෙකු අල්ලාහ්ගේ මාර්ගයේ සටන් වැද ඝාතනය කරනු ලබන්නේ නම් නැතහොත් ජය ලබන්නේ නම් ඔහුට අපි ඉමහත් ප‍්‍රතිඵල මතු පිරි නමන්නෙමු."/>
        <aya index="75" text="&quot;අපගේ පරමාධිපතියාණනී, අපරාධ කරමින් සිටින්නා වූ වැසියන්ගෙන් යුත් මෙම නගරයෙන් අපව ඉවත් කරනු මැනව! ඔබගෙන් වූ ආරක්ෂකයෙකු අප වෙනුවෙන් පත් කරනු මැනව! තවද ඔබගෙන් වූ උදවුකරුවෙකු අප වෙනුවෙන් පත් කරනු මැනවැ!&quot;යි පවසා සිටින දුර්වලත්වයට (පත් කර හිංසාවට) ලක් කරනු ලැබූ පුරුෂයින්, ස්ත‍්‍රීන් හා ළමුන් වෙනුවෙන් අල්ලාහ්ගේ මාර්ගයේ නුඹලා සටන් නොවැද (නිහඬව) සිටීමට නුඹලාට කුමක් වී ද?"/>
        <aya index="76" text="(සත්‍යය) විශ්වාස කළවුන් අල්ලාහ්ගේ මාර්ගයේ සටන් වදිති. (සත්‍යය) ප‍්‍රතික්ෂේප කළවුන් තාඝූත්ගේ('ෂෙයිතාන්ගේ') මාර්ගයෙහි සටන් වදිති. ෂෙයිතාන්ගේ සහායකයින් සමග නුඹලා සටන් වදිවු. සැබැවින්ම ෂෙයිතාන්ගේ කුමන්ත‍්‍රණය දුබල විය."/>
        <aya index="77" text="(නබිවරය,) &quot;නුඹලාගේ දෑත් (සටන් කිරීමෙන්) වළකා ගනිවු, තවද 'සලාතය' ස්ථාපිත කර 'zසකාතය' පිරිනමවු.&quot; යැයි කියනු ලැබූ අය දෙස නුඹ නොදුටුවෙහි ද? එනමුත් සටන් කිරීම ඔවුන් කෙරෙහි අනිවාර්යය කරනු ලැබූ විට ඔවුන්ගෙන් පිරිසක් අල්ලාහ්ට බිය වන්නා සේ මිනිසුන්ට බිය වෙති. නැත. ඊටත් වඩා බිය වෙති. තවද &quot;අපගේ පරමාධිපතියාණනි, සටන් කිරීම නුඹ අප කෙරෙහි අනිවාර්යය කළේ මන් ද? තවත් සුළු කලකට අපව (මෙයින්) ප‍්‍රමාද කළ යුතු නොවේ දැ?&quot;යි ඔවුහු ප‍්‍රකාශ කරති. (නබිවරය,) &quot;ලෞකික ආස්වාදය ඉතා අල්පය. බිය බැතිවූවන්ට මතු ලොව ඉතා යහපත් ය. තවද නුඹලා (රට ඉඳි ඇටයේ) සිවියක තරම්වත් අසාධාරණය කරනු නොලබති.&quot; යැයි පවසවු."/>
        <aya index="78" text="නුඹලා කොතැනක සිටිය ද උස් බලකොටුවල හෝ වේවා මරණය නුඹලාට පැමිණෙන්නේමය. ඔවුනට යහපතක් ඇති වූ විට &quot;මෙය අල්ලාහ්ගෙන් යැ&quot;යි ඔවුහු පවසති. ඔවුනට අයහපතක් සිදු වූ විට &quot;මෙය නුඹගෙන් යැ&quot;යි පවසති. (නබිවරය,) &quot;සියල්ල අල්ලාහ්ගෙන් යැ&quot;යි නුඹ පවසවු. එබැවින් මෙම පිරිසට කුමක් සිදුවී ද? ඔවුහු කිසිදු ප‍්‍රකාශයක් තේරුම් ගැනීමට තැත් නොකරති."/>
        <aya index="79" text="(නබිවරය,) නුඹට යම් යහපතක් ඇති වූයේ නම් එය අල්ලාහ්ගෙන්ය. නුඹට යම් අයහපතක් ඇති වූයේ නම් එය නුඹගෙන්මය. අපි නුඹව 'රසූල්වරයකු' වශයෙන් ජනයා වෙත එවා ඇත්තෙමු. තවද සාක්ෂි දරන්නෙකු වශයෙන් අල්ලාහ් ප‍්‍රමාණවත්ය."/>
        <aya index="80" text="කවරෙකු රසූල්වරයාට('මුහම්මද්ට') අවනත වන්නේ ද සැබැවින්ම ඔහු අල්ලාහ්ට අවනත වූයේය. යමෙකු පිටුපෑවේ නම් (එවිට නුඹ ඒ කෙරෙහි දුක් නොවවු. මන්දයත්) ඔවුනට ආරක්ෂකයෙකු වශයෙන් අපි නුඹව නොඑව්වෙමු."/>
        <aya index="81" text="තවද (ආත්ම වංචනික) ඔවුහු අවනත වීම (අපි පිළිගන්නෙමු) යැයි පවසති. එහෙත් ඔවුහු ඔබෙන් නික්ම වී ගිය විට ඔවුන්ගෙන් පිරිසක් ඔවුන් ප‍්‍රකාශ කළ දැයට පටහැණිව රාත‍්‍රියේ කුමන්ත‍්‍රණය කරන්නෝය. ඔවුන් රාත‍්‍රියේ කුමන්ත‍්‍රණ කරන දැය අල්ලාහ් සටහන් කරන්නේය. එබැවින් ඔවුන්ව නොසලකා හරිවු. තවද අල්ලාහ් කෙරෙහිම (සියල්ල) භාර කරවු. භාරකරුවෙකු වශයෙන් අල්ලාහ් ප‍්‍රමාණවත්ය."/>
        <aya index="82" text="අල් කුර්ආනය ඔවුන් පරිශීලනය නොකරන්නෙහු ද? එය අල්ලාහ්ගෙන් තොර වෙනත් කෙනෙකුගෙන් වී නම් එහි ඔවුන් බොහෝ පරස්පරයන් දකිනු ඇත."/>
        <aya index="83" text="(ජයග‍්‍රහණය ලැබුවා යැයි) නිර්භය හෝ (පරාජය අත් වේ යන) බියජනක කරුණක් (ආත්ම වංචනික) ඔවුන් වෙත පැමිණි විට ඔවුහු එය පතුරවන්නට කටයුතු කරති. ඔවුහු එය රසූල්වරයා වෙතට ද ඔවුන් අතුරින් වූ ප‍්‍රධානීන් වෙතට ද එය යොමු කරන්නේ නම් (ප‍්‍රධානීන් වන) ඔවුන් අතුරින් එ(ම කාරණ)ය විමසා නිගමනයට එළැඹෙන්නන් එ(හි සත්‍යයතාව)ය දැන ගනු ඇත. නුඹලා කෙරෙහි අල්ලාහ්ගේ භාග්‍යය හා ඔහුගේ කරුණාව නොමැති නම් ස්වල්ප දෙනෙකු හැර නුඹලා (සියල්ලම) 'ෂෙයිතාන්ව' අනුගමනය කරනු ඇත."/>
        <aya index="84" text="එබැවින් (නබිවරය,) නුඹ(ගේ ක‍්‍රියා)ව හැර නුඹට (අන් කිසිවක්) පවරනු නොලැබූ තත්ත්වයේ (තනිවම වුව ද) නුඹ අල්ලාහ්ගේ මාර්ගයේ සටන් වදිවු. (එහෙත් යුද්ධය සඳහා) විශ්වාසිකයින්ව ද දිරි ගන්වවු. ප‍්‍රතික්ෂේප කළවුන්ගේ (යුද) බලය වළකාලීමට අල්ලාහ් ප‍්‍රමාණවත්ය. තවද ශක්තියෙන් අල්ලාහ් අති ප‍්‍රබලය. දඬුවම් කිරීමෙන් ද අති ප‍්‍රබලය."/>
        <aya index="85" text="කවරෙකු යහපත් නිර්දේශයක් වෙනුවෙන් රෙකමදාරු වන්නේ ද ඔහුට එයින් කොටසක් හිමි වන්නේය. එමෙන්ම කවරෙකු අයහපත් නිර්දේශයක් වෙනුවෙන් රෙකමදාරු වන්නේ ද ඔහුට එයින් කොටසක් හිමි වන්නේය. තවද අල්ලාහ් සියලු දෑ කෙරෙහි අති බලසම්පන්නය."/>
        <aya index="86" text="යම් පැතුමකින් නුඹලා සුබ පතනු ලබන්නෙහු නම් එවිට නුඹලා ඊට වඩා අලංකාර දෙයකින් සුබ පතවු. නැතහොත් එ(ම පද)යම ප‍්‍රතිචාර ලෙස දක්වවු. සැබැවින්ම අල්ලාහ් සියලු දෑ කෙරෙහි ගණනය කරන්නෙකු වන්නේය."/>
        <aya index="87" text="අල්ලාහ්, ඔහු හැර නැමදුමට වෙනත් දෙවියෙකු නොමැත. (මළවුන්) නැගිටුවනු ලබන දිනය වෙත සැබැවින්ම ඔහු නුඹලාව එක් රැස් කරනු ඇත. එහි කිසිදු සැකයක් නොමැත. ප‍්‍රකාශයෙන් අල්ලාහ්ට වඩා මහා සත්‍යවන්තයා කවරෙකු ද?"/>
        <aya index="88" text="(විශ්වාසිකයිනි,) ආත්ම වංචනිකයින් විෂයෙහි නුඹලා කණ්ඩායම් දෙකක් වීමට නුඹලාට කුමක් වී ද? ඔවුන් උපයා ගත් දෑ හේතුවෙන් ඔවුන්ව අල්ලාහ් (පෙර සිටි නොමග තත්ත්වයටම) යොමු කළේය. අල්ලාහ් නොමග යෑමට ඉඩහැරි අයව නුඹලා ඍජු මාර්ගය කරා යොමු කිරීමට අපේක්ෂා කරන්නෙහු ද? අල්ලාහ් කවරෙකුව නොමග යාමට ඉඩ හැරියේද ඔහුට (යහමග වෙතට) මගක් නුඹ නොදකින්නෙහිමය."/>
        <aya index="89" text="ඔවුන් ප‍්‍රතික්ෂේප කළාක් මෙන්ම නුඹලා ද ප‍්‍රතික්ෂේප කර නුඹලා (ඔවුන් හා) සමාන වීම ඔවුහු ප‍්‍රිය කරති. ඔවුන් අල්ලාහ්ගේ මාර්ගයේ 'හිජ්රත්'(ගම්බිම් අත හැර දේශාන්තරණය) කරන තුරු ඔවුන් අතුරින් මිතුරන් ඇති කර නොගනිවු. ඔවුන් පිටුපෑවාහු නම් ඔවුන්ව සිර භාරයට ගනිවු. තවද නුඹලා ඔවුන්ව කොතැනක හමු වුවත් නුඹලා ඔවුන්ව ඝාතනය කරවු. තවද ඔවුන් අතුරින් (කිසිදු) මිතුරෙකු හා උදව්කරුවෙකු නුඹලා නොගනිවු."/>
        <aya index="90" text="(එහෙත්) කවර කණ්ඩායමක් අතර හා නුඹලා අතර (සාම) ගිවිසුමක් ඇත්තේ ද එම කණ්ඩායම සමග එකතු වන්නන් හෝ නුඹලා සමග සටන් වැදීමේ නැතහොත් ඔවුන්ගේ පිරිස සමග සටන් වැදීමෙහි (අදහසින් තොරව) තම සිත් මැඩ පවත්වාගෙන (සාමයෙන්) නුඹලා වෙත පැමිණි අය හැරය. තවද අල්ලාහ් අභිමත කළේ නම් නුඹලාට ඉහළින් ඔවුනට බලය ලබා දෙනු ඇත. එවිට ඔවුන්(ද) නුඹලා සමග සටන් වදිනු ඇත. නමුත් ඔවුන් නුඹලාගෙන් ඉවත් වී නුඹලා සමග ඔවුන් සටන් නොවැද නුඹලා වෙත සාමය ඉදිරිපත් කරන්නේ නම් ඔවුනට එරෙහිව (සටන් වැදීමට) නුඹලාට කිසිදු මගක් අල්ලාහ් තබා නොමැත."/>
        <aya index="91" text="නුඹලාගෙන් අභය වීමට හා තම කණ්ඩායමෙන් අභය වීමට අපේක්ෂා කරන සෙස්සන් ද නුඹලා දකිනු ඇත. කලහකම් කිරීමට ඇරයුම් කරනු ලබන සෑම මොහොතකම ඔවුහු එහි දැඩිව නියැළෙති. ඔවුන් නුඹලාගෙන් ඉවත් නොවූයේ නම් ද නුඹලා වෙත සාමය ඉදිරිපත් නොකළේ නම් ද තම දෑත් (සටන් වැදීමෙන්) මැඩ පවත්වා නොගත්තේ නම් ද එවිට නුඹලා ඔවුන්ව සිරභාරයට ගනිවු. තවද ඔවුන් කොතැනක හමු වූවත් නුඹලා ඔවුන්ව මරා දමවු. ඔවුනට එරෙහිව පැහැදිලි බලයක් නුඹලාට අපි ඇති කළෙමු."/>
        <aya index="92" text="වැරදීමකින් මිස විශ්වාසිකයෙකු ඝාතනය කිරීමට තවත් විශ්වාසිකයෙකුට අයිතියක් නොමැත. කවරෙකු විශ්වාසිකයෙකුව වැරදීමකින් ඝාතනය කළේ ද එවිට (වන්දියක් ලෙස ඔහු) විශ්වාසික වහලෙකු නිදහස් කර (ඝාතනය වූ) මොහුගේ පවුලේ (උරුමක්කාර) අයට ලබා දිය යුතු වන්දි මුදලක් ද ගෙවිය යුතු වේ. (නමුත්) ඔවුන් එය දාන පරිත්‍යාගයක් වශයෙන් අත හැරියා නම් හැර. (ඝාතනය වූ) මොහු විශ්වාසිකයෙකු වූ තත්ත්වයේ නුඹලාගේ සතුරු ජනයා අතුරින් වී නම්, එවිට විශ්වාසික වහලෙකු නිදහස් කළ යුතුය. තවද කවර කණ්ඩායමක් අතර හා නුඹලා අතර (සාම) ගිවිසුමක් ඇත්තේ ද (ඝාතනය වූ) මොහු එම කණ්ඩායමෙන් කෙනෙකු වී නම් මොහුගේ පවුලේ (උරුමක්කාර) අයට ලබා දිය යුතු වන්දි මුදලක් ගෙවිය යුතු වේ. තවද විශ්වාසික වහලෙකු නිදහස් කළ යුතු වේ. කවරෙකුට (වහලෙකු නිදහස් කිරීමට හැකියාවක්) නොලැබුණේ ද එවිට අල්ලාහ්ගෙන් වූ පශ්චාත්තාප වීමක් වශයෙන් අඛණ්ඩව මාස දෙකක් උපවාස ශිලයෙහි යෙදිය යුතු වේ. තවද අල්ලාහ් සර්වඥ හා සර්ව ප‍්‍රඥාවන්ත විය."/>
        <aya index="93" text="කවරෙකු ඕනෑකමින් 'මුඃමින්වරයෙකු' ඝාතනය කරන්නේ ද එවිට ඔහුගේ ප‍්‍රතිවිපාකය වන්නේ නිරයයි. ඔහු එහි සදාකල් වෙසෙන්නෙකි. තවද අල්ලාහ් ඔහු කෙරෙහි කෝප වන්නේය. තවද ඔහුට ශාප කරන්නේය. තවද මහත් වූ දඬුවමක් ඔහුට සූදානම් කර ඇත්තේය."/>
        <aya index="94" text="විශ්වාස කළවුනි, නුඹලා අල්ලාහ්ගේ මාර්ගයේ (සටන් වැදීමට) යන්නේ නම් (විශ්වාසිකයා හා ප‍්‍රතික්ෂේපක සතුරා කවුරුන් දැ''යි' අවබෝධ කර ගනිවු. තවද නුඹලා වෙත කවරෙකු සලාමය ඉදිරිපත් කරන්නේ ද ලෞකික ජීවිතයේ සම්පත් අපේක්ෂා කරමින් &quot;නුඹ විශ්වාසිකයෙකු නොවන්නේ යැ&quot;යි නොපවසවු. අධික සම්පත් ඇත්තේ අල්ලාහ් අබියසය. නුඹලා ද පෙර සිටියේ මෙලෙසය. පසුව අල්ලාහ් නුඹලා කෙරෙහි (අභයදායී ජීවිතය පිරිනමා) උපකාර කර ඇත්තේය. එබැවින් අවබෝධ කර ගනිවු. සැබැවින්ම අල්ලාහ් නුඹලා කරන දෑ පිළිබඳව අභිඥානවන්ත වන්නේය."/>
        <aya index="95" text="(සාධාරණ) බාධක ඇත්තන් හැර විශ්වාස කළවුන් අතුරින් (සටනට සහභාගි නොවී) රැඳී සිටි අය ද අල්ලාහ්ගේ මාර්ගයේ තම වස්තූන් හා තම ජීවිත කැප කරමින් සටන් වදින්නන් ද එක හා සමාන නොවෙති. තම වස්තූන් හා තම ජීවිත කැප කරමින් සටන් වැදුණු අයව (සාධාරණ හේතුවකින් සටනට සහභාගි නොවී) රැඳී සිටි අයට වඩා අල්ලාහ් තනතුරකින් ශ්‍රේෂ්ඨ කොට ඇත. (නමුත්) සෑම අයෙකුටම අල්ලාහ් ඉතා අලංකාර දැය(ස්වර්ගය) ප‍්‍රතිඥා දී ඇත. (අල්ලාහ්ගේ මාර්ගයේ) සටන් වැදුණු අයව (හේතුවකින් තොරව සටනට සහභාගි නොවී) රැඳී සිටි අයට වඩා ඉමහත් වූ වේතනයෙන් අල්ලාහ් ශ්‍රේෂ්ඨ කොට ඇත."/>
        <aya index="96" text="(එනම්) ඔහුගෙන් (ප‍්‍රදානය වන්නා) වූ තරාතිරම් වලින් ද පාප ක්ෂමාව හා කරුණාවෙන් ද වේ. අල්ලාහ් අති ක්ෂමාශීලී හා පරම කරුණාභරිතය."/>
        <aya index="97" text="සැබැවින්ම කවුරුන් (දේශාන්තරණය නොකර) තමන්ටම අපරාධ කර ගත් අය ලෙස (සිටිය දී) 'මලක්වරුන්' ඔවුන්ව මරණයට පත් කරන්නේ ද (එවිට ඔවුන්ගෙන්) &quot;නුඹලා කුමන තත්ත්වයෙහි සිටියෙහු දැ?&quot;යි ඔවුහු('මලක්වරුන්') විමසති. &quot;අපි මිහිතලයෙහි දුර්වලත්වයට (පත් කර හිංසාවට) ලක් කරනු ලැබූවන් වශයෙන් සිටියෙමු.&quot;යැයි ඔවුහු පවසති. අල්ලාහ්ගේ මිහිතලය, එහි නුඹලා දේශාන්තරණය කිරීමට විශාලව නොතිබුණේ දැ?'යි ඔවුන්(මලක්වරුන්) විමසති. ඔවුන්ගේ වාසස්ථානය නිරයයි. නවාතැන් අතුරින් එය කෙතරම් නරක ද?"/>
        <aya index="98" text="(නමුත් ගම්බිම් අත හැර දේශාන්තරණය කිරීම සඳහා) කිසිදු සැලසුමක් කිරීමට හැකියාව නොමැති හා කිසිදු මගක් නොදැන සිටි දුර්වලත්වයට (පත් කර හිංසාවට) ලක් කරනු ලැබූ පුරුෂයින්, ස්ත‍්‍රීන් හා ළමුන් හැරය."/>
        <aya index="99" text="අල්ලාහ් ඔවුනට පාපක්ෂමාව පිරිනමන්නට පුළුවන. තවද අල්ලාහ් සමාව පිරිනමන්නෙකුය. අති ක්ෂමාශීලී වන්නේය."/>
        <aya index="100" text="කවරෙකු අල්ලාහ්ගේ මාර්ගයේ දේශාන්තරණය කරන්නේ ද මිහිතලයෙහි බොහෝ වාසස්ථානයන් හා (ධන සම්පත්හි) විශාලත්වයක් ලබා ගන්නේය. අල්ලාහ් හා ඔහුගේ 'රසූල්වරයා' වෙනුවෙන් කවරෙකු තම නිවසෙන් දේශාන්තරණය කරන්නෙකුව බැහැරව ගොස් පසුව (අතරමග දී) මරණය ඔහුට අත්වන්නේ ද ඔහුගේ වේතනය අල්ලාහ් අබියස ස්ථාපිත විය. තවද අල්ලාහ් අති ක්ෂමාශීලී හා පරම කරුණාභරිත වන්නේය."/>
        <aya index="101" text="නුඹලා මිහිතලයෙහි ගමනක යෙදෙන විට ප‍්‍රතික්ෂේප කළවුන් නුඹලාට අක‍්‍රමිකතා කරනු ඇතැ'යි නුඹලා බිය වෙතොත් නුඹලා 'සලාතය' කෙටි කර ගැනීම නුඹලාට වරදක් නැත. සැබැවින්ම ('හර්බී') ප‍්‍රතික්ෂේපකයින් නුඹලාට විවෘත සතුරන් වන්නෝය."/>
        <aya index="102" text="(නබිවරය, යුද බිමෙහි) ඔවුන් අතර නුඹ සිට ඔවුනට නුඹ 'සලාතය' මෙහෙයවන්නේ නම් ඔවුන්ගෙන් පිරිසක් තම ආයුධ (අතට) ගෙන නුඹ සමග (සලාතයේ යෙදෙමින්) සිටිය යුතුය. ඔවුහු සලාතය ඉටු කළ වහාම (සතුරන්ට අභිමුඛව මුර කිරීම සඳහා) නුඹලාගේ පිටුපසට යා යුතුය. පසුව සලාතය ඉටු නොකළ (මුර කරමින් සිටි) අනෙක් පිරිස පැමිණ නුඹ සමග සලාතය ඉටු කළ යුතු අතර ඔවුන් තම පූර්වාරක්ෂාව හා තම ආයුධ ගත යුතුය. නුඹලාගේ ආයුධ හා නුඹලාගේ භාණ්ඩ පිළිබඳව නුඹලා නොසැලකිලිමත්ව සිටීම ද (එවිට) නුඹලා කෙරෙහි එකවරම කඩා පැන පහර දීම ද ප‍්‍රතික්ෂේප කළවුන් අපේක්ෂා කරති. වර්ෂාවෙන් නුඹලාට පීඩාවක් ඇති වූයේ නම් හෝ නුඹලා රෝගීව පෙළෙන්නේ නම් හෝ (එවිට) නුඹලා නුඹලාගේ ආයුධ (ඉවත) තැබීම නුඹලා කෙරෙහි වරදක් නැත. (නමුත්) නුඹලා නුඹලාගේ පූර්වාරක්ෂාව ගත යුතුය. සැබැවින්ම අල්ලාහ් ප‍්‍රතික්ෂේප කළවුන්ට අවමානය පමුණුවන දඬුවමක් පිළියෙල කර ඇත."/>
        <aya index="103" text="නුඹලා සලාතය අවසන් කළේ නම් සිටගෙන ද වාඩි වී ද හාන්සි වී ද අල්ලාහ්ව සිහිපත් කරවු. නුඹලා (යුද්ධය නිමා වී) සන්සුන් වූ විට සලාතය (සම්පූර්ණයෙන්ම) ඉටු කරවු. සැබැවින්ම සලාතය විශ්වාස කළවුනට වේලාවක් නියම කරන ලද අනිවාර්යය වූවක් වන්නේය."/>
        <aya index="104" text="(සතුරු) කණ්ඩායම සොයා යෑමෙහිලා නුඹලා බලහීන නොවවු. නුඹලා වේදනාවෙන් පීඩා විදිමින් සිටින්නෙහු නම් සැබැවින්ම ඔවුන් ද නුඹලා වේදනාවෙන් පීඩා විදිමින් සිටිනා සේම වේදනාවෙන් පීඩා විදිමින් සිටිති. නමුත් ඔවුන් අපේක්ෂා නොකරන දෑ(ස්වර්ගය) නුඹලා අල්ලාහ්ගෙන් අපේක්ෂා කරන්නෙහුය. අල්ලාහ් සර්වඥ සර්ව ප‍්‍රඥාවන්ත වන්නේය."/>
        <aya index="105" text="(නබිවරය,) අල්ලාහ් නුඹට පෙන්වා දුන් දැයින් ජනයා අතර නුඹ තීන්දු දීම පිණිස සැබැවින්ම අපි ධර්ම පුස්තකය(අල් කුර්ආනය) සත්‍යයෙන් යුතුව නුඹට පහළ කළෙමු. තවද නුඹ විශ්වාස ද්‍රෝහීන්ට පක්ෂව කතා කරන්නෙකු නොවවු."/>
        <aya index="106" text="තවද අල්ලාහ්ගෙන් ක්ෂමාව ඇයැදිවු. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="107" text="තමන් තමන්ටම ද්‍රෝහි වන්නන් වෙනුවෙන් නුඹ වාද නොකරවු. සැබැවින්ම අල්ලාහ් පාපකාරී විශ්වාස ද්‍රෝහිවන්නන්ව ප‍්‍රිය නොකරන්නේය."/>
        <aya index="108" text="ඔවුහු (තම ද්‍රෝහිකම හේතුවෙන්) මිනිසුන්ගෙන් සැඟවෙති. නමුත් අල්ලාහ්ගෙන් ඔවුනට සැඟවිය නොහැක. ඔහු(අල්ලාහ්) ප‍්‍රකාශයෙන් තෘප්තිමත් නොවන දෑ(කුමන්ත‍්‍රණ) පිළිබඳව ඔවුහු රාත‍්‍රියේ කථා කරන විට ඔහු(අල්ලාහ්) ඔවුන් සමග විය. තවද අල්ලාහ් ඔවුන් කරන දෑ පිළිබඳව සර්ව ප‍්‍රකාරයෙන් දැන සිටින්නෙකු වන්නේය."/>
        <aya index="109" text="බලවු. නුඹලා මෙලොව ජීවිතයෙහි ඔවුන් වෙනුවෙන් වාද කරන්නෙහුය. එහෙත් (මළවුන්) නැගිටුවනු ලබන දින ඔවුන් වෙනුවෙන් අල්ලාහ් සමග වාද කරනුයේ කවරෙකු ද? නැතහොත් ඔවුනට භාරකරුවෙකු වශයෙන් (පෙනී) සිටින්නේ කවරෙකු ද?"/>
        <aya index="110" text="කවරෙකු අයහපතක් කර එසේ නොමැති නම් තමන්ටම අපරාධ කර පසුව අල්ලාහ්ගෙන් ක්ෂමාව ඇයැද සිටින්නේ ද ඔහු අල්ලාහ්ව අති කරුණාභරිත අති ක්ෂමාශීලීයෙකු ලෙස සම්මුඛ වනු ඇත."/>
        <aya index="111" text="කවරෙකු පාපය උපයා ගනුයේ ද එය ඔහු උපයා ගනුයේ තමන්ට එරෙහිවමය. තවද අල්ලාහ් සර්වඥ සර්ව ප‍්‍රඥාවන්තයෙකු වන්නේය."/>
        <aya index="112" text="කවරෙකු වැරැද්දක් හෝ පාපයක් උපයා ගෙන පසුව නිර්දෝෂියෙකු වෙත එය පටවන්නේ ද සැබැවින්ම ඔහු බොරු චෝදනා කිරීමක් හා පැහැදිලි පාපයක් ඉසිලීය."/>
        <aya index="113" text="(නබිවරය,) නුඹ කෙරෙහි අල්ලාහ්ගේ භාග්‍යය හා ඔහුගේ දයාව නොමැති නම් ඔවුන්ගෙන් වූ පිරිසක් නුඹව මුළාවෙහි පත් කිරීමට අධිෂ්ඨාන කරනු ඇත. තවද ඔවුන් තමන්වම මිස (අන් කිසිවෙකුව) මුළාවෙහි පත් නොකරති. නුඹ හට කිසිදු අනතුරක් කිරීමට ඔවුනට නොහැක. නුඹ වෙත අල්ලාහ් ධර්ම පුස්තකය හා ප‍්‍රඥාව පහළ කළේය. තවද නුඹ දැන නොසිටි දෑ නුඹට ඔහු ඉගැන්වූයේය. තවද නුඹ කෙරෙහි වූ අල්ලාහ්ගේ භාග්‍යය මහඟු විය."/>
        <aya index="114" text="ඔවුන්ගේ රහස් කතා අතුරින් බොහෝමයක යහපතක් නැත. (එහෙත්) දන්දීම හෝ යහකම් කිරීම හෝ ජනයා අතර සමථය ඇති කිරීම පිළිබඳව විධානය කරන්නෙකු(ගේ රහස් කතා) හැර. කවරෙකු ඒවා අල්ලාහ්ගේ තෘප්තිය අපේක්ෂාවෙන් කරන්නේ ද අපි ඔහුට මතුවට ඉමහත් වේතනයක් පිරිනමන්නෙමු."/>
        <aya index="115" text="තමන්ට යහමග පැහැදිලි වූවායින් පසුව 'රසූල්වරයාට' කවරෙකු පිටුපාන්නේ ද තවද විශ්වාසිකයින්ගේ මාර්ගයෙන් තොර වූ මාර්ගයක් පිළිපදින්නේ ද ඔහු තෝරා ගත් දැයෙහි ඔහුව අපි අත හැර දමන්නෙමු. තවද ඔහුව නිරයට ඇතුළු කරන්නෙමු. අවසානයෙහි යොමු වන ස්ථාන අතුරින් එය ඉතා දුෂ්ට විය."/>
        <aya index="116" text="සැබැවින්ම අල්ලාහ් තමන්ට ආදේශ තබනු ලැබීමට සමාව නොදෙන්නේමය. එය නොවන දෑ සඳහා ඔහු කාහට අභිමත කරන්නේ ද ඔහුට සමාව දෙන්නේය. කවරෙකු අල්ලාහ්ට ආදේශ තබන්නේ ද ඔහු සැබැවින්ම අන්ත මුළාවකින් මුළාවකට පත් විය."/>
        <aya index="117" text="ඔවුහු ඔහු(අල්ලාහ්) නොවන ස්ත‍්‍රී( පිළිමය)න් මිස නොඅයැදිති. තවද ඔවුහු දුෂ්ට 'ෂෙයිතාන්ව' මිස නොඅයැදිති."/>
        <aya index="118" text="අල්ලාහ් ඔහුට(ෂෙයිතාන්ට) ශාප කර ඇත. තවද &quot;සැබැවින්ම නුඹගේ ගැත්තන් අතුරින් නියමිත කොට්ඨාසයක් මම ග‍්‍රහණය කර( මා පිළිපැදීමට සලස්ව)න්නෙමි&quot; යැයි ඔහු(ෂෙයිතාන්) පැවසුවේය."/>
        <aya index="119" text="තවද ඔවුන්ව මම මුළා කරන්නෙමි. ඔවුනට ශුන්‍යය වූ බලාපොරොත්තූන් ඇති කරන්නෙමි. තවද මම ඔවුනට විධානය කරන්නෙමි. එවිට සැබැවින්ම ඔවුහු පශු කුලයට අයත් 'සතුන්ගේ' කන් කපා දමනු ඇත. තවද මම ඔවුනට විධානය කරන්නෙමි. එවිට සැබැවින්ම ඔවුහු අල්ලාහ්ගේ මැවීම් විකෘති කරනු ඇත. (යැයි 'ෂෙයිතාන්' පැවසුවේය.) කවරෙකු අල්ලාහ් අතහැර ෂෙයිතාන්ව භාරකරුවෙකු වශයෙන් ගත්තේ ද එවිට සැබැවින්ම ඔහු පැහැදිලි අලාභයකින් අලාභයකට පත් විය."/>
        <aya index="120" text="ඔහු(ෂෙයිතාන්) ඔවුනට ප‍්‍රතිඥා දෙන්නේය. තවද ඔවුනට ශුන්‍යය බලාපොරොත්තූන් ඇති කරන්නේය. ෂෙයිතාන් රැවටීම මිස (අන් කිසිවක්) ඔවුනට ප‍්‍රතිඥා නොදෙන්නේය."/>
        <aya index="121" text="ඔවුන්ගේ වාසස්ථානය නිරයයි. එයින් ගැලවුම් මගක් ඔවුහු නොලබති."/>
        <aya index="122" text="තවද කවරෙකු විශ්වාස කර යහකම් කරන්නේ ද ඔවුන්ව අපි (ස්වර්ග) උයන් වලට ඇතුළු කරන්නෙමු. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. (එය ඔවුනට පොරොන්දු වූ) අල්ලාහ්ගේ සැබෑ ප‍්‍රතිඥාවක් වශයෙනි. වචනයෙන් අල්ලාහ්ට වඩා මහා සත්‍යවන්තයා කවරෙකු ද?"/>
        <aya index="123" text="එ(ම විපාක)ය නුඹලාගේ අදහසට ද ධර්ම පුස්තක ලත් ජනයාගේ අදහසට ද (අනුකූල) නොවේ. (එනම්,) කවරෙකු අයහපතක් කරන්නේ ද ඒ සඳහා ඔහුට ප‍්‍රතිවිපාක දෙනු ලැබේ. තවද ඔහු අල්ලාහ් හැර තමන්ට (කිසිදු) භාරකරුවෙකු හා උදව්කරුවෙකු නොලබනු ඇත."/>
        <aya index="124" text="කවර පුරුෂයෙකු හෝ ස්ත‍්‍රියෙකු තමන් විශ්වාසිකයෙකු වශයෙන් යහකම් කරන්නේ ද ඔවුහුමය ස්වර්ගයට පිවිසෙනුයේ. (ඉඳි ඇටයක මතුපිට ඇති) තිතක තරම්වත් ඔවුහු අසාධාරණයට ලක් කරනු නොලබති."/>
        <aya index="125" text="තමන් යහපත් අයෙකු වශයෙන් අල්ලාහ් වෙත තම මුහුණ යටහත් කර (ඍජූ දහම වෙත) නැඹුරු වූ 'ඉබ්රාහීම්ගේ' පිළිවෙත අනුගමනය කරන්නන්ට වඩා දහමෙන් ඉතා අලංකාර වනුයේ කවරෙකු ද? තවද අල්ලාහ් ඉබ්රාහීම්ව මිතුරෙකු වශයෙන් (තෝරා) ගත්තේය."/>
        <aya index="126" text="අහස්හි හා මිහිතලයෙහි ඇති දෑ අල්ලාහ් සතුය. තවද අල්ලාහ් සියලු දෑ කෙරෙහි සර්ව ප‍්‍රකාරයෙන් දැන සිටින්නෙකු වන්නේය."/>
        <aya index="127" text="(නබිවරය,) කාන්තාවන්(ගේ දේපළ) විෂයෙහි නුඹගෙන් ඔවුහු තීන්දු අසති. &quot;අල්ලාහ් සහ ධර්ම පුස්තකයෙහි නුඹලාට පාරායනය කර පෙන්වනු ලබන දෑ ඔවුන් පිළිබඳව නුඹලාට තීන්දු ලබා දෙන්නේය. (එනම්) තමන්ට නියම කරනු ලැබූ දෑ තමුන්ට ලබා නොදී විවාහ කර ගැනීමට නුඹලා ආශා කරන්නෙහු ද එම අනාථ ස්ත‍්‍රීන් පිළිබඳව ද දුර්වලත්වයට (පත් කර හිංසාවට) ලක් කරනු ලැබූ දරුවන් පිළිබඳව ද අනාථයින්ට නුඹලා යුක්තිය ඉටු කිරීම පිළිබඳව ද වේ. නුඹලා යම් යහපතක් කරන්නේ ද සැබැවින්ම අල්ලාහ් ඒ පිළිබඳව මැනවින් දන්නේය.&quot; යැයි නුඹ පවසවු."/>
        <aya index="128" text="කාන්තාවක් තම සැමියාගෙන් අයුතු හැසිරීමක් හෝ නොසලකා හැරීමක් පිළිබඳව බිය වන්නාහු නම් ඔවුන් දෙදෙනා තමන් අතර සමථයකට එළැඹීම ඔවුනට වරදක් නැත. සමථයකට එළැඹීම ඉතා උතුම්ය. (මිනිස්) ආත්මයන් ආත්මාර්ථකාමී මසුරුකමට පැලැ පදියම් කරනු ලද්දකි. තවද නුඹලා යහකම් කර බිය භක්තිමත් වන්නෙහු නම් එවිට සැබැවින්ම අල්ලාහ් නුඹලා කරන දෑ පිළිබඳව අභිඥානවන්තයෙකු විය."/>
        <aya index="129" text="නුඹලා කොතෙක් ආශා කළ ද බිරියන් අතර සමානාත්මතාවකින් කටයුතු කිරීමට නුඹලාට නොහැක්කේමය. (එකියෙකු වෙත පමණක්) පූර්ණ නැඹුරු වීමකින් නුඹලා නැඹුරු වී (විවාහ ජීවිතය හා දික්කසාදය අතර) එල්ලී සිටින්නියක් මෙන් ඇයව(අනෙක් බිරියව) නුඹලා අතහැර නොදමවු. තවද නුඹලා (තමන්ව) සංශෝධනය කර ගනිමින් බිය භක්තිමත් වන්නෙහු නම් එවිට සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="130" text="ඔවුන් දෙදෙනා වෙන් වූයේ නම් අල්ලාහ් තම වරප‍්‍රසාදයෙන් ඔවුන් එකිනෙකා (අතර) අවශ්‍යතාවන්ගෙන් බැහැර කරන්නේය. අල්ලාහ් සර්ව ව්‍යාපකය සර්ව ප‍්‍රඥාවන්තය."/>
        <aya index="131" text="අහස්හි හා මිහිතලයෙහි ඇති දෑ අල්ලාහ් සතුය. &quot;නුඹලා අල්ලාහ්ට බිය භක්තිමත් වවු&quot; යන්නෙන් නුඹලාට පෙර ධර්ම පුස්තකය දෙනු ලැබූවන්ට ද නුඹලාට ද සැබැවින්ම අපි (විධානාත්මක) උපදෙස් දුනිමු. තවද නුඹලා ප‍්‍රතික්ෂේප කළ ද (අල්ලාහ්ට කිසිදු හානියක් නොවනු ඇත. මන්දයත්) සැබැවින්ම අහස්හි හා මිහිතලයෙහි ඇති දෑ අල්ලාහ් සතුය. අල්ලාහ් සර්ව පොහොසත්ය සදා ප‍්‍රශංසාලාභීය."/>
        <aya index="132" text="අහස්හි හා මිහිතලයෙහි ඇති දෑ අල්ලාහ් සතුය, භාරකරුවෙකු වශයෙන් අල්ලාහ් ප‍්‍රමාණවත්ය."/>
        <aya index="133" text="ජනයිනි, ඔහු(අල්ලාහ්) අභිමත කළේ නම් නුඹලාව ඉවත් කොට (නුඹලාට වඩා ශ්‍රේෂ්ඨ) වෙනත් අය ගෙන එයි. ඒ කෙරෙහි අල්ලාහ් අති බලසම්පන්නයෙකු වන්නේය."/>
        <aya index="134" text="කවරෙකු මෙලොව ඵල අපේක්ෂා කරන්නේ ද (දැන ගනිවු.) මෙලොව හා මතුලොව ඵල ඇත්තේ අල්ලාහ් අබියසය. අල්ලාහ් සර්ව ශ‍්‍රාවකය සර්ව සුපරික්ෂාකාරීය."/>
        <aya index="135" text="විශ්වාස කළවුනි, නුඹලා යුක්තිය ඉටු කරන්නන් වවු. නුඹලාට එරෙහි වුව ද නැතහොත් දෙමාපියන්ට හා ඥාතීන්ට එරෙහි වුව ද (සත්‍යය නිර්දේශයන් සඳහා) අල්ලාහ් වෙනුවෙන් සාක්ෂි දරන්නන් වවු. ඔහු(විත්තිකරු) ධනවතෙකු වුව ද දිළිඳෙකු වුව ද (ඔහුට එරෙහිව සත්‍ය සාක්ෂි පැවසීමෙන් නොවැළකෙවු. මන්දයත්) අල්ලාහ් ඔවුන් දෙදෙනාට (රැකවරණය ලබා දීමට) සුදුසු වන්නේය. නුඹලා අයුක්ති සහගත වීමට මනෝ ඉච්ඡාව අනුගමනය නොකරවු. (නුඹ සාක්ෂි දීමේ දී සාක්ෂිය) වෙනස් කළේ නම් හෝ (සත්‍යය ස්ථාපිත කිරීමට) පිටුපාන්නේ නම් එවිට (අල්ලාහ් නුඹලාට දඬුවම් කරනු ඇත. මන්දයත්) අල්ලාහ් නුඹලා කරන දෑ පිළිබඳව අභිඥානවන්ත වන්නේය."/>
        <aya index="136" text="විශ්වාස කළවුනි, අල්ලාහ්ව ද ඔහුගේ 'රසූල්වරයාව' ද තම රසූල්වරයාට පහළ කළ ධර්ම පුස්තකය ද (ඔහුට) පෙර පහළ කළා වූ ධර්ම පුස්තකය ද විශ්වාස කරවු. තවද කවරෙකු අල්ලාහ්ව, ඔහුගේ 'මලක්වරුන්ව', ඔහුගේ ධර්ම පුස්තක, ඔහුගේ රසූල්වරුන්ව හා අවසාන දිනය ප‍්‍රතික්ෂේප කරන්නේ ද ඔහු සැබැවින්ම අන්ත මුළාවකින් මුළාවකට පත් විය."/>
        <aya index="137" text="සැබැවින්ම කවරෙකු විශ්වාස කර පසුව ප‍්‍රතික්ෂේප කර ඉන් පසු නැවතත් විශ්වාස කර පසුව ප‍්‍රතික්ෂේප කර පසුව ප‍්‍රතික්ෂේපය වර්ධනය කර ගත්තේ ද ඔවුනට සමාව දෙන්නෙකු හා ඔවුනට මග පෙන්වන්නෙකු වශයෙන් අල්ලාහ් නොවීය."/>
        <aya index="138" text="(නබිවරය,) තමන්ට වේදනාකාරී දඬුවමක් ඇති බව ආත්ම වංචනිකයින්ට නුඹ සුබාරංචි පවසවු."/>
        <aya index="139" text="ඔවුන් කවුරුන්දයත් විශ්වාසිකයින් අත හැර ප‍්‍රතික්ෂේපකයින්ව භාරකරුවන් ලෙස ගත්තවුන්ය. ඔවුහු ඔවුන්ගෙන් ගෞරවය පතන්නෝ ද? නමුත් සැබැවින්ම ගෞරව සියල්ල අල්ලාහ් සතුය."/>
        <aya index="140" text="&quot;අල්ලාහ්ගේ වදන් ප‍්‍රතික්ෂේප කරනු ලැබ තවද ඒවා සමච්චලයට භාජනය කරනු ලැබීම නුඹලා සවන් දෙතොත් ඒ හැර වෙනත් කතාවක ඔවුහු නියැළෙන තෙක් ඔවුන් සමග නුඹලා වාඩි නොවවු.&quot; යැයි නුඹලාට ධර්ම පුස්තකයෙහි(අල් කුර්ආනයෙහි) පහළ කර ඇත. එසේ (කළෙහු) නම් සැබැවින්ම නුඹලා ද ඔවුන් මෙන් වන්නෙහුය. සැබැවින්ම අල්ලාහ් ආත්ම වංචනිකයින් හා ප‍්‍රතික්ෂේපකයින් සියල්ලන්වම නිරයේ එක්රැස් කරන්නෙකු වන්නේය."/>
        <aya index="141" text="ඔවුහු කවුරුන්ද යත් නුඹලාට (පරාජයක් අත් විය යුතු යැයි) බලාපොරොත්තුවෙන් සිටින්නෙහුය. නුඹලාට අල්ලාහ්ගෙන් වූ ජයග‍්‍රහණයක් අත් වන්නේ නම්, &quot;අපි නුඹලා සමග නොසිටියෙමු දැ&quot;යි ඔවුහු පවසති. ප‍්‍රතික්ෂේපකයින්ට (ජයග‍්‍රහණයෙන්) කොටසක් අත් වූයේ නම්, &quot;(ඔවුහු ප‍්‍රතික්ෂේපකයින් අමතා) නුඹලා කෙරෙහි අපි අබිබවා යාමට හැකිව තිබිය දීත් විශ්වාසිකයින්ගෙන් නුඹලාව අපි ආරක්ෂා නොකළෙමු දැ?&quot;යි ඔවුහු පවසති. එබැවින් නුඹලා අතර (මළවුන්) නැගිටුවනු ලබන දිනයෙහි අල්ලාහ් තීන්දු ලබා දෙන්නේය. විශ්වාසිකයින්ට එරෙහිව (කටයුතු කිරීමට) ප‍්‍රතික්ෂේපකයින්ට අල්ලාහ් මගක් සලසන්නේම නැත."/>
        <aya index="142" text="අල්ලාහ් ආත්ම වංචනිකයින්ට (ඔවුන්ගේ මුළාව සඳහා) විපාකය පමුණුවන්නෙකු වූ තත්ත්වයේ සිටියදී, සැබැවින්ම ඔවුන් ඔහුව(අල්ලාහ්ව) මුළා කිරීමට තැත් කරති. ඔවුහු 'සලාතය' සඳහා (සූදානම්ව) නැගී සිටින කල්හි මිනිසුන්ට පෙන්වමින් අලසකමින් නැගිට සිටිති. තවද ඔවුහු අල්ලාහ්ව ස්වල්පයක් මිස මෙනෙහි නොකරති."/>
        <aya index="143" text="(ආත්ම වංචනිකයින්) මෙහි ද නොවී, එහි ද නොවී, ඒ දෙක අතර දෙගිඩියාවෙන් පෙළෙති. (නබිවරය,) අල්ලාහ් කවරෙකු නොමග යෑමට ඉඩ හැරියේ ද ඔහුට (ඉන් ගැලවුම්) මගක් නුඹ නොදකින්නේමය."/>
        <aya index="144" text="විශ්වාස කළවුනි, විශ්වාසිකයින් අතහැර ප‍්‍රතික්ෂේපකයින්ව භාරකරුවන් වශයෙන් නුඹලා නොගනිවු. නුඹලාට එරෙහිව අල්ලාහ් වෙත පැහැදිලි සාක්ෂි ඇති කර ගැනීමට නුඹලා අපේක්ෂා කරන්නෙහු ද?"/>
        <aya index="145" text="(නබිවරය,) සැබැවින්ම ආත්ම වංචනිකයින් නිරයේ පහත්ම තලයෙහි සිටිති. නුඹ ඔවුන් වෙනුවෙන් උදව්කරුවෙකු නොදකින්නේමය."/>
        <aya index="146" text="(නමුත්) පශ්චාත්තාපයේ නියැළී (තමන්ව) සංශෝධනය කර ගනිමින් අල්ලාහ්ව(ඉස්ලාම් දහම) ග‍්‍රහණය කර චිත්ත පාරිශුද්ධියෙන් යුතුව තම දහම අල්ලාහ් වෙනුවෙන්ම පමණක් පත් කර ගන්නන් හැරය. ඔවුහු විශ්වාසිකයින් සමග වෙති, විශ්වාසිකයින්ට අල්ලාහ් ඉමහත් වේතනයක් මතු පිරිනමන්නේය."/>
        <aya index="147" text="නුඹලා අල්ලාහ්ට කෘතවේදී වී විශ්වාස කරන්නේ නම් නුඹලාට දඬුවම් කිරීම මගින් අල්ලාහ් කුමක් අත්කර ගන්නේ ද? අල්ලාහ් තුතිය අගය කර( ප‍්‍රතිඵල දෙ)න්නාය සර්වඥය."/>
        <aya index="148" text="අසාධාරණයට ලක් වූවන් හැර (සෙසු අය) නපුර ප‍්‍රසිද්ධියේ ප‍්‍රකාශ කිරීම අල්ලාහ් ප‍්‍රිය නොකරයි. තවද අල්ලාහ් සර්ව ශ‍්‍රාවක සර්වඥ විය."/>
        <aya index="149" text="නුඹලා ප‍්‍රසිද්ධියේ යහපතක් කළ ද නැතහොත් නුඹලා එය රහසිගතව කළ ද නැතහොත් (අන් අයෙකුගේ) නරක ක‍්‍රියාවකට සමාව දුන්න ද එවිට (සමාව දීම අති උතුම්ය. මන්දයත්) සැබැවින්ම අල්ලාහ් ක්ෂමාශීලී අති බලසම්පන්නය."/>
        <aya index="150" text="සැබැවින්ම කවරෙකු අල්ලාහ්ව හා ඔහුගේ 'රසූල්වරුන්ව' ප‍්‍රතික්ෂේප කරන්නේ ද තවද අල්ලාහ් හා ඔහුගේ රසූල්වරුන් අතර (දෙපළගෙන් එක් අයෙකු පමණක් විශ්වාස කර) බෙදීමක් ඇති කිරීමට අපේක්ෂා කරන්නේ ද තවද &quot;අපි සමහරක් විශ්වාස කරන්නෙමු. තවත් සමහරක් ප‍්‍රතික්ෂේප කරන්නෙමු&quot; යැයි පවසා ඒවා අතර (බෙදීම් ඇති කිරීමේ) මගක් ගැනීමට අපේක්ෂා කරන්නේ ද,"/>
        <aya index="151" text="සත්‍යය වශයෙන්ම ඔවුහුමය ප‍්‍රතික්ෂේපකයෝ වන්නේ. තවද නින්දාවට පමුණු වන දඬුවමක් ප‍්‍රතික්ෂේපකයින් හට අපි සූදානම් කර ඇත්තේමු."/>
        <aya index="152" text="තවද කවරෙකු අල්ලාහ්ව ද ඔහුගේ 'රසූල්වරුන්ව' ද විශ්වාස කර ඔවුන්ගෙන් කිසිවෙකු අතර බෙදීමක් ඇති නොකළේ ද ඔවුනට ඔවුන්ගේ වේතන ඔහු(අල්ලාහ්) මතු පිරිනමන්නේය. තවද අල්ලාහ් අති ක්ෂමාශීලී පරම කරුණාභරිත විය."/>
        <aya index="153" text="(නබිවරය,) ධර්ම පුස්තක ලත් අය තමන් වෙත නුඹ අහසින් ධර්ම පුස්තකයක් පහළ කරන මෙන් නුඹගෙන් අසති. මෙයට වඩා ප‍්‍රබල දෙයක් 'මූසාගෙන්' ඔවුන් විමසා ඇත. එනම් &quot;අල්ලාහ්ව ඍජුව අපට පෙන්වනු&quot;යි ඔවුහු පැවසුවෝය. එවිට ඔවුන්ගේ අපරාධ හේතුවෙන් අකුණු සැර ඔවුන්ව ග‍්‍රහණය කළේය. අනතුරුව ඔවුන් වෙත පැහැදිලි සංඥා පැමිණීමෙන් පසුව ද ඔවුහු වසු පැටවා (නැමදීමට) ගත්තෙහුය. එවිට එයට අපි සමාව දුන්නෙමු. තවද අපි මූසාට පැහැදිලි අනුබලයක් ලබා දුන්නෙමු."/>
        <aya index="154" text="තවද අපි ඔවුන්ගෙන් (අල්ලාහ්ගේ විධානයට අවනත වන මෙන්) ප‍්‍රතිඥාව ගැනීම පිණිස ඔවුනට ඉහළින් තූර්(කන්ද) ඔසවා තැබුවෙමු. තවද &quot;නුඹලා යටහත් පහත්ව හිස නැමූ තත්ත්වයෙන් දොරටුවෙන් ඇතුළු වවු&quot; යැයි කීවෙමු. තවද &quot;නුඹලා සෙනසුරාදා දිනහි සීමාව ඉක්මවා නොයවු&quot; යැයි ද කීවෙමු. තවද අපි ඔවුන්ගෙන් ස්ථිර ප‍්‍රතිඥාවක් ගත්තෙමු."/>
        <aya index="155" text="එබැවින් ඔවුන් තම ප‍්‍රතිඥාව කඩ කළ හෙයින් ද අල්ලාහ්ගේ වදන් ඔවුන් ප‍්‍රතික්ෂේප කළ හෙයින් ද අයුක්ති සහගතව ඔවුන් නබිවරුන්ව මරා දැමූ හෙයින් ද &quot;අපගේ හදවත් ආවරණය කරනු ලැබ ඇතැ&quot;යි ඔවුන් පැවසූ හෙයින් ද (ඔවුන්ට අපි ශාප කළෙමු). එසේ නොව, ඔවුන්ගේ ප‍්‍රතික්ෂේපය හේතුවෙන් ඒවා(හදවත්) මත මුද්‍රා තැබුවේ අල්ලාහ්ය. ඔවුහු ස්වල්පයක් හැර විශ්වාස නොකරති."/>
        <aya index="156" text="තවද ඔවුන්ගේ ප‍්‍රතික්ෂේපය හේතුවෙන් ද මහා අපවාදයකින් 'මර්යම්' කෙරෙහි ඔවුන් ප‍්‍රකාශය කළ හේතුවෙන් (ඔවුන්ගේ හදවත් මත මුද්‍රා තැබුවේ)ය."/>
        <aya index="157" text="තවද &quot;සැබැවින්ම අපි අල්ලාහ්ගේ 'රසූල්වරයා' වන මර්යම්ගේ පුත් 'ඊසාව' ඝාතනය කළෙමු&quot; යැයි ඔවුන් කළ ප‍්‍රකාශය හේතුවෙන් ද (ඔවුන්ගේ හදවත් මත මුද්‍රා තැබුවේ)ය. (එනමුත්) ඔවුහු ඔහුව(ඊසාව) ඝාතනය කළේ ද නැත. කුරුසියේ (තබා ඇණ) ගැසුවේ ද නැත. නමුත් ඔවුනට ඔහු( මෙන් වෙනත් කෙනෙකු)ව සමාන කර පෙන්වනු ලැබීය. සැබැවින්ම ඔහු පිළිබඳව මතභේද ඇති කර ගත්තවුන් ඒ පිළිබඳව සැකයෙහි සිටිති. අනුමානය පිළිපැදීම මිස ඒ පිළිබඳව කිසිදු දැනුමක් ඔවුනට නැත. ස්ථිර වශයෙන්ම ඔවුහු ඔහුව නොමැරුවෝය."/>
        <aya index="158" text="එනමුත් අල්ලාහ් ඔහුව තමන් වෙත ඔසවා ගත්තේය. අල්ලාහ් අති බලසම්පන්න සර්ව ප‍්‍රඥාවන්ත විය."/>
        <aya index="159" text="තම(ඊසාට) මරණය අත් වීමට පෙර සැබැවින්ම ඔහුව (නබිවරයෙකු ලෙස) විශ්වාස කරනවා මිස ධර්ම පුස්තක ලත් අය අතුරින් කිසිවෙකු නොවන්නේය. තවද  (මළවුන්) නැගිටුවනු ලබන දිනයේ ඔවුන්ට විරුද්ධව සාක්ෂි දරන්නෙකු ලෙස ඔහු සිටීවි."/>
        <aya index="160" text="යුදෙව් වූවන්ගේ අපරාධ හේතුවෙන් හා ඔවුන් අල්ලාහ්ගේ මාර්ගයෙන් (ජනයින්ව) බොහෝ ලෙස වැළකූ හේතුවෙන් ඔවුනට (මීට පෙර) අනුමත කරනු ලැබූ පිවිතුරු දෑ අපි ඔවුන් කෙරෙහි තහනම් කළෙමු."/>
        <aya index="161" text="තවද පොලියෙන් ඔවුන්ව තහනම් කරනු ලැබූ තත්ත්වයේ පවා ඔවුහු එය ගත් හේතුවෙන් හා ජනයාගේ සම්පත් අසාධාරණයෙන් ඔවුන් අනුභව කළ හේතුවෙන් (අනුමත කරනු ලැබූ පිවිතුරු දෑ අපි ඔවුනට තහනම් කළෙමු). ඔවුන් අතුරින් ප‍්‍රතික්ෂේපකයින්ට වේදනාත්මක දඬුවමක් අපි සූදානම් කර ඇත්තෙමු."/>
        <aya index="162" text="එනමුත් ඔවුන් අතුරින් දැනුමේ ස්ථාවරව සිටිනවුන් ද විශ්වාසිකයින් ද නුඹ වෙත පහළ කරනු ලැබූ දෑ හා නුඹට පෙර පහළ කරනු ලැබූ දෑ විශ්වාස කරති. තවද (ඔවුන්) 'සලාතය' ස්ථාවරව ඉටු කරන්නන්ය. තවද 'zසකාතය' පිරිනමන්නන් ද අල්ලාහ්ව හා අවසන් දිනය විශ්වාස කරන්නන් ද වෙති. ඔවුනට අපි ඉමහත් වේතනයක් මතු පිරිනමන්නෙමු."/>
        <aya index="163" text="(නබිවරය,) 'නූහ්' හා ඔහුට පසු වූ නබිවරුන්ට 'වහී' පහළ කළාක් මෙන් ද 'ඉබ්රාහීම්', 'ඉස්මාඊල්', 'ඉස්හාක්', 'යඃකූබ්', අස්බාත්(යඃකූබ්ගේ පරපුරට), 'ඊසා', 'අයියූබ්', 'හාරූන්' හා 'සුලෙයිමාන්' වෙත 'වහී' පහළ කළාක් මෙන් ද සැබැවින්ම අපි නුඹ වෙත 'වහී' පහළ කර ඇත්තෙමු. තවද අපි 'දාවූද්ට' 'zසබූරය' පිරිනැමුවෙමු."/>
        <aya index="164" text="ඇතැම් 'රසූල්වරුන්' ගැන අපි (මීට) පෙරම නුඹට ඔවුන්ගේ වෘත්තාන්තය පවසා ඇත්තෙමු. තවත් සමහර රසූල්වරුන් ගැන නුඹට ඔවුන්ගේ වෘත්තාන්තය නොපැවසුවෙමු. අල්ලාහ් 'මූසා' සමග වාචිකව කථා කළේය."/>
        <aya index="165" text="ශුභාරංචි පවසන්නන් වශයෙන් ද අවවාද කරන්නන් වශයෙන් ද (එම) රසූල්වරුන්ව (අපි එවා ඇත්තෙමු. මන්දයත්) එම රසූල්වරුන්ගෙන් පසු (එනම්, ඔවුන්ගේ නික්ම වීමෙන් පසු) අල්ලාහ්ට විරුද්ධව ජනයින්ට (වාද කිරීමට) සාධකයක් නොවීම පිණිසය. අල්ලාහ් අති බලසම්පන්න හා සර්ව ප‍්‍රඥාවන්ත විය."/>
        <aya index="166" text="නමුත් නුඹ වෙත පහළ කළ දෑ පිළිබඳව අල්ලාහ් සාක්ෂි දරයි. එය ඔහුගේ ඥානයෙන් පහළ කළේය. තවද 'මලක්වරුන්' ද (ඊට) සාක්ෂි දරති. තවද සාක්ෂි දරන්නෙකු වශයෙන් අල්ලාහ් ප‍්‍රමාණවත්ය."/>
        <aya index="167" text="සැබැවින්ම කවුරුන් ප‍්‍රතික්ෂේප කර අල්ලාහ්ගේ මාර්ගයෙන් (ජනයින්ව) වළකාලන්නේ ද සැබැවින්ම ඔවුහු අන්ත මුළාවකින් මුළාවකට පත් විය."/>
        <aya index="168" text="සැබැවින්ම කවුරුන් ප‍්‍රතික්ෂේප කර අපරාධ කළේ ද ඔවුනට සමාව දීමට ද ඔවුනට (යහමග වෙත) කිසිදු මාර්ගයක් පෙන්වීමට ද අල්ලාහ් නොවීය."/>
        <aya index="169" text="නිරයේ මාර්ගය හැර (ඔවුනට කිසිදු මගක් නොමැත.) එහි (ඔවුහු) සදාතනිකයෝ වෙති. එය අල්ලාහ්ට ඉතා පහසු වූවකි."/>
        <aya index="170" text="ජනයිනි, සැබැවින්ම රසූල්වරයා නුඹලාගේ පරමාධිපතිගෙන් වූ සත්‍යය රැගෙන නුඹලා වෙත පැමිණ ඇත. එබැවින් නුඹලා විශ්වාස කරවු. (එය) නුඹලාට යහපත් වනු ඇත. නුඹලා ප‍්‍රතික්ෂේප කළෙහු නම් එවිට (අල්ලාහ්ට කිසිදු අලාභයක් අත් නොවන බව දැන ගනිවු. මන්දයත්) අහස්හි හා මිහිතලයෙහි ඇති දෑ සැබැවින්ම අල්ලාහ් සතුය. තවද අල්ලාහ් සර්වඥ සර්ව ප‍්‍රාඥාවන්ත විය."/>
        <aya index="171" text="ධර්ම පුස්තකය ලත් ජනයිනි, නුඹලාගේ දහම තුළ සීමාව ඉක්මවා නොයවු. නුඹලා සත්‍යය මිස (අන් කිසිවක්) අල්ලාහ් කෙරෙහි නොපවසවු. සැබැවින්ම මසීහ් (නැමැත්තා කවුරුන්දයත්), 'මර්යම්ගේ' පුත් 'ඊසා' ද අල්ලාහ්ගේ 'රසූල්වරයෙකු' ද මර්යම් වෙත ඔහු(අල්ලාහ්) එය ආධානය කළ ඔහුගේ වදන (වූ නියෝගය) ද ඔහුගෙන් වූ ප‍්‍රාණය ද වේ. එබැවින් අල්ලාහ්ව ද ඔහුගේ රසූල්වරුන්ව ද විශ්වාස කරවු. (දෙවියන්) 'ත‍්‍රිත්වය' යැයි නුඹලා ප‍්‍රකාශ නොකරවු. (එසේ පැවසීමෙන්) වැළකෙවු. (එය) නුඹලාට යහපත් වන්නේය. ඇත්තෙන්ම අල්ලාහ් ඒකීය දෙවියන්මය. ඔහුට පුතෙකු ඇති වීමෙන් ඔහු අති සුවිශුද්ධය. අහස්හි ඇති දෑ ද මිහිතලයෙහි ඇති දෑ ද ඔහු සතුය. භාරකරුවෙකු වශයෙන් අල්ලාහ් ප‍්‍රමාණවත් විය."/>
        <aya index="172" text="'මසීහ්'(ඊසා) අල්ලාහ්ට ගැත්තෙකු වීමට අහංකාර වන්නේම නැත. තවද (ඔහුට) සමීපිත වූ මලක්වරුන් ද (අහංකාරයෙන් පිටුපාන්නේම) නැත. කවරෙකු ඔහුට ගැතිකම පෑමෙන් (බැහැරව) අහංකාර වී උඩඟු වන්නේ ද ඔවුන් සියල්ලන්වම තමන් වෙත ඔහු එක්රැස් කරන්නේය."/>
        <aya index="173" text="විශ්වාස කර යහකම් කරන්නන් පිළිබඳව (සඳහන් කරන්නේ) නම්, ඔවුනට ඔවුන්ගේ වේතන පූර්ණ වශයෙන් ඔහු(අල්ලාහ්) පිරිනමන්නේය. තවද ඔහුගේ භාග්‍යයයෙන් ඔවුනට ඔහු අධික කර දෙන්නේය. තවද අහංකාර වී උඩඟු වන්නන් පිළිබඳව (සඳහන් කරන්නේ) නම්, ඔවුනට වේදනීය දඬුවමකින් ඔහු දඬුවම් කරන්නේය. තවද ඔවුන් තමන් සඳහා (කිසිදු) භාරකරුවෙකු හා උදව්කරුවෙකු අල්ලාහ් හැර නොලබන්නේය."/>
        <aya index="174" text="ජනයිනි, නුඹලාගේ පරමාධිපතිගෙන් නුඹලා වෙත සාධකය(ක් ලෙස රසූල්වරයෙ)ක් පැමිණ ඇත. තවද අපි නුඹලා වෙත පැහැදිලි ආලෝකයක්(අල් කුර්ආන්) පහළ කළෙමු."/>
        <aya index="175" text="අල්ලාහ්ව විශ්වාස කර ඔහුව(ඉස්ලාම් දහම) ග‍්‍රහණය කරගන්නන් පිළිබඳව (සඳහන් කරන්නේ) නම්, ඔහුගෙන් වූ කරුණාවෙහි හා භාග්‍යයෙහි ඔවුන්ව ඔහු ඇතුළු කරන්නේය. තවද ඔහු ඔවුනට තමන් වෙත ඍජු මග පෙන්වන්නේය."/>
        <aya index="176" text="(නබිවරය,) ඔවුහු නුඹෙන් තීන්දු අසති. &quot;කලාලා පිළිබඳව නුඹලාට අල්ලාහ් තීන්දු දෙන්නේ යැ&quot;යි පවසවු. පුද්ගලයෙකු ඔහුට පුතෙකු (හා පියා ජීවතුන් අතර) නොමැතිව තවද සහෝදරියක් පමණක් ඇතිව මරණයට පත් වන්නේ නම් එවිට ඇයට ඔහු (මිය යන විට) අතහැර ගිය දැයින්(බූදලයෙන්) අඩක් හිමිය. (ඊට පටහැණිව මරණයට පත්) ඇයට දරුවෙකු නොසිටියේ නම්, ඇය (මිය යන විට අතහැර ගිය බූදලය)ට (ඇයගේ සහෝදර) ඔහු උරුමකම් පාන්නේය. (මිය ගිය ඔහුට සහෝදරියන්) දෙදෙනෙකු (හෝ ඊට අධික) වී නම් ඔවුන් ඔවුනට ඔහු (මිය යන විට) අතහැර ගිය දැයින් තුනෙන් දෙකක් හිමිය. ඔවුන් පිරිමි හා ස්ත‍්‍රී සහෝදර සහෝදරියන් වී නම්, එවිට පිරිමියාට ස්තී‍්‍රන් දෙදෙනෙකුගේ කොටස මෙන් (කොටසක්) හිමිය. නුඹලා වැරදි මග නොයනු පිණිස අල්ලාහ් නුඹලාට (මෙසේ) පැහැදිලි කරන්නේය. අල්ලාහ් සියලු දෑ පිළිබඳව සර්වඥය."/>
    </sura>
    <sura index="5" name="">
        <aya index="1" text="විශ්වාස කළවුනි! නුඹලා ගිවිසුම් ඉටු කරවු. නුඹලාට පාරායානා කර( පෙන්ව)නු ලබන දෑ හැර පශු කුලයට අයත් සත්වයින් නුඹලාට අනුමත කරනු ලැබීය. (නමුත්) නුඹලා (හජ් හා උම්රා සඳහා) ඉහ්රාම් (ඇඳ ගත්) තත්ත්වයේ දඬයම් කිරීම අනුමත නොවීය. සැබැවින්ම අල්ලාහ් ඔහු අපේක්ෂා කරන දෑ නියම කරන්නේය.-"/>
        <aya index="2" text="විශ්වාස කළවුනි, අල්ලාහ්ගේ (දහමෙහි) සලකුණු ද (යුද තහනම් වූ) ශුද්ධ වූ මාසයන් ද හද්ය(සත්ව කැප කිරීම) ද (සලකුණු වශයෙන් ගෙලෙහි පලඳනු ලබන) මාල ද තම පරමාධිපතිගේ භාග්‍යය හා තෘප්තිය සොයමින් බයිතුල් හරාම් වෙත අපේක්ෂාවෙන් පැමිණෙන්නන්ව ද නුඹලා (ඒවායෙහි කොන්දේසි ඉටු නොකිරීම මගින්) උල්ලංඝනය නොකරවු. නුඹලා 'ඉහ්රාමයෙන්' මිදුණේ නම් එවිට නුඹලා දඩයම් කරවු. තවද ඔවුන් (එනම්, මක්කා වැසියන් 'හුදෙයිබියා' දින) මස්ජිදුල් හරාමයෙන් නුඹලාව වැළක්වීම හේතුවෙන් (එම) පිරිසකගේ ක්‍රෝධය නුඹලාව සීමාව ඉක්මවීමට පොලඹවිය නොයුතුය. තවද යහපත කෙරෙහි ද බිය භක්තිය කෙරෙහි ද නුඹලා එකිනෙකා උදව් කර ගනිවු. තවද පාපය කෙරෙහි ද ක්‍රෝධය කෙරෙහි ද නුඹලා එකිනෙකා උදවු කර නොගනිවු. තවද අල්ලාහ්ට බිය භක්තිමත් වවු. සැබැවින්ම අල්ලාහ් දඬුවම් දීමෙහි දැඩිය."/>
        <aya index="3" text="මළ සතුන් ද රුධිරය ද සූකර මාංශ ද අල්ලාහ් හැර වෙනත් දෑ සඳහා කැප කරනු ලැබූ දෑ ද ගෙල මිරිකා මරන ලද සතුන් ද පහර දී මරන ලද සතුන් ද (ඉහළ සිට) පහළට වැටී මරණයට පත් සතුන් ද (උලකින්) ඇණ මරණයට පත් කළ සතුන් ද තවද නුඹලා (ඉස්ලාමීය) අනුමත ක‍්‍රමයට කැපීමෙන් මිස මෘග සතුන් ආහාරයට ගත් දෑ ද පිළිම වෙනුවෙන් කපනු ලැබූ දෑ ද ඊතල් මගින් පංගු තීන්දු කිරීම ද නුඹලා කෙරෙහි තහනම් කරනු ලැබ ඇත. මේවා (සියල්ලම) පාපයන්ය. ප‍්‍රතික්ෂේප කළවුන් නුඹලාගේ දහම(ට හානි කිරීම) පිළිබඳව අද දින බලාපොරොත්තු සුන්කර ගෙන ඇත. එබැවින් නුඹලා ඔවුනට බිය නොවවු. මාහටම බිය වවු. අද දින නුඹලාගේ දහම නුඹලාට මම පරිසමාප්ත කර ඇත්තෙමි. තවද මාගේ දායාදයන් නුඹලා කෙරෙහි පරිපූර්ණ කර ඇත්තෙමි. නුඹලාට දහමක් ලෙස ඉස්ලාමය මම පිළිගත්තෙමි. කවරෙකු පාපය වෙත නැඹුරුවීමකින් තොරව දරා ගත නොහැකි කුසගින්න හේතුවෙන් (ඉහත සඳහන් දෑ අනුභව කිරීමට) බල කරනු ලැබුවේ ද එවිට අල්ලාහ් අති ක්ෂමාශීලීය පරම කරුණාභරිතය."/>
        <aya index="4" text="(නබිවරය,) ඔවුනට අනුමත කරනු ලැබ ඇත්තේ (ආහාර වලින්) කවර දෑ දැ?යි ඔවුහු නුඹගෙන් විමසන්නෝය. &quot;නුඹලාට අනුමත කරනු ලැබ ඇත්තේ යහපත් (පිවිතුරු) දෑ ද අල්ලාහ් නුඹලාට ඉගැන්වූ දැයින් දඩයම් කරන සතුන්ට නුඹලා උගන්වා, උන් අතුරින් නුඹලා පුහුණු කළ පුහුණුව ලැබූ එවුන් (දඩයම් කරන) දෑ ද වේ. එවිට නුඹලා වෙත උන් (දඩයම් කර) හසුකරගන්නා දැයින් නුඹලා අනුභව කරවු. තවද නුඹලා අල්ලාහ්ගේ නාමය ඒ මත සඳහන් කරවු.&quot; යැයි නුඹ පවසවු. තවද නුඹලා අල්ලාහ්ට බිය භක්තිමත් වවු. සැබැවින්ම අල්ලාහ් ගණනය (විනිශ්චය) කිරීමෙහි ශීඝ‍්‍රය."/>
        <aya index="5" text="අද දින, නුඹලාට යහපත් (පිවිතුරු) දෑ අනුමත කරනු ලැබ ඇත. තවද ධර්ම පුස්තකය දෙනු ලැබූවන්ගේ ආහාරය නුඹලාට අනුමත වූවකි. නුඹලාගේ ආහාරය ඔවුනට අනුමත වූවකි.තවද විශ්වාසික කාන්තාවන් අතුරින් පතිවත් කාන්තාවන් ද නුඹලාට පෙර ධර්ම පුස්තකය දෙනු ලැබූවන් අතුරින් පතිවත් කාන්තාවන් ද දුරාචාරයෙන් තොරව හා (නුඹලා ඔවුන්ව) අනියම් බිරියක් වශයෙන් නොගෙන (නුඹලා ඔවුන්ව) විවාහ කර ගන්නන් ලෙස ඔවුනට ඔවුන්ගේ 'මහ්ර්' (බන්ධන කුලිය) ලබා දෙන්නේ නම්( නුඹලාට විවාහ වීමට අනුමැතිය ඇත). කවරෙකු විශ්වාසය ප‍්‍රතික්ෂේප කරන්නේ ද ඔහුගේ ක‍්‍රියාව නිෂ්ඵල විය. තවද ඔහු මතු ලොවෙහි අලාභවන්තයින් අතුරින් (කෙනෙකු) වන්නේය."/>
        <aya index="6" text="විශ්වාස කළවුනි, 'සලාතය' සඳහා නැගී (සිටීමට සූදානම්ව) සිටින කල්හි නුඹලාගේ මුහුණු ද වැළමිට ඇතුළුව නුඹලාගේ දෑත් ද සෝදා ගනිවු. තවද නුඹලාගේ (අත් ජලයෙන් තවරා) හිස් පිරිමදිවු. තවද නුඹලාගේ වළලු කර ඇතුළුව පාද ද (සෝදා ගනිවු). තවද නුඹලා(ට ස්නානය අනිවාර්යය වන) ජුනුබ් තත්ත්වයෙන් පසුවෙත් නම් නුඹලා (ස්නානය කිරීම මගින්) පිරිසිදු කර ගනිවු. තවද නුඹලා රෝගීව සිටියේ නම් හෝ ගමනක (යෙදී) සිටියේ නම්හෝ නුඹලාගෙන් අයෙකු මළපහ (කොට එම අවශ්‍යතාව ඉටු) කළ ස්ථානයෙන් පැමිණියේ නම් හෝ කාන්තාවන් ස්පර්ශ කළා නම් හෝ පසුව නුඹලාට (පිරිසිදු වීමට) ජලය නොලැබුණේ නම් එවිට නුඹලා දූවිලි සහිත පිරිසිදු පස (තයම්මුම් කිරීම සඳහා) අදිටන් කරවු. එනම් නුඹලාගේ මුහුණු ද නුඹලාගේ දෑත් ද එයින් පිරිමදිවු. නුඹලාට දුෂ්කරතාවක් ඇති කිරීමට අල්ලාහ් අපේක්ෂා නොකරන්නේය. එනමුත් නුඹලා (අල්ලාහ්ට) කෘතවේදී වනු පිණිස නුඹලාව පවිත‍්‍ර කිරීමට ද ඔහුගේ භාග්‍යය නුඹලාට සම්පූර්ණ කිරීමට ද ඔහු අපේක්ෂා කරන්නේය."/>
        <aya index="7" text="තවද නුඹලා කෙරෙහි වූ අල්ලාහ්ගේ භාග්‍යය(ඉස්ලාමය) ද,&quot;(අල්ලාහ්ගේ වදනට) අපි සවන් දුනිමු, තවද (ඔහුගේ අණට) අපි අවනත වුණෙමු.&quot; යැයි නුඹලා (නබිවරයාට) පැවසූ විට ඔහු(අල්ලාහ්) නුඹලා සමග කවර දෙයක් (එමගින් ස්ථීර කර) ගිවිසුම් කර ගත්තේද ඔහුගේ (එම) ගිවිසුම ද, නුඹලා සිහිපත් කරවු. තවද නුඹලා අල්ලාහ්ට බිය භක්තිමත් වවු. සැබැවින්ම අල්ලාහ් හදවත් තුළ ඇති දෑ පිළිබඳව සර්වඥය."/>
        <aya index="8" text="විශ්වාස කළවුනි, අල්ලාහ් වෙනුවෙන් (ඔහුගේ නියෝගයන් පිළිපැදීමට) ස්ථිර වූවන් ලෙස හා යුක්තිය සඳහා සාක්ෂිකරුවන් ලෙස වවු. තවද සැබැවින්ම (ප‍්‍රතික්ෂේපක) පිරිසකගේ (නුඹලා කෙරෙහි වූ) ක්‍රෝධය නුඹලා යුක්තිය ඉටු නොකිරීම කෙරෙහි නුඹලාව පොලඹවිය නොයුතුය. (සෑම අවස්ථාවකම) නුඹලා යුක්තිය ඉටු කරවු. එය බිය භක්තියට ඉතා සමීපය. තවද අල්ලාහ්ට බිය භක්තිමත් වවු. සැබැවින්ම නුඹලා කරන දෑ පිළිබඳව අල්ලාහ් අභිඥානවන්තය."/>
        <aya index="9" text="විශ්වාස කර දැහැමි කි‍්‍රයාවන් කළවුන්ට, ඔවුනට අල්ලාහ් පාපක්ෂමාව හා ඉමහත් වේතනයක් (පිළිබඳ) ප‍්‍රතිඥා දුන්නේය."/>
        <aya index="10" text="තවද අපගේ සංඥාවන් ප‍්‍රතික්ෂේප කර අසත්‍යය කරන්නන් නිරයේ සගයෝ වෙති."/>
        <aya index="11" text="විශ්වාස කළවුනි, නුඹලාට (එරෙහිව) දෑත් දිගු කිරීමට (මක්කා ප‍්‍රතික්ෂේපකයින්ගෙන්) පිරිසක් සැලසුම් කළ අවස්ථාවේ දී නුඹලා කෙරෙහි වූ අල්ලාහ්ගේ භාග්‍යය සිහිපත් කරවු. එවිට (නුඹලාව ආරක්ෂා කර) ඔවුන්ගේ දෑත් නුඹලාගෙන් ඔහු(අල්ලාහ්) වැළැක්වූයේය. තවද නුඹලා අල්ලාහ්ට බිය භක්තිමත් වවු. තවද විශ්වාසිකයින් සියල්ල භාර කළ යුත්තේ අල්ලාහ් කෙරෙහිමය. "/>
        <aya index="12" text="සැබැවින්ම 'ඉස්රාඊල්ගේ' දරුවන්ගෙන් අල්ලාහ් ප‍්‍රතිඥාවක් ගත්තේය. ඔවුන් අතුරින් නායකයින් දොළොස් දෙනෙකු අපි පත් කළෙමු. තවද &quot;සැබැවින්ම මා නුඹලා සමගය. නුඹලා 'සලාතය' ස්ථාපිත කර 'zසකාතය' ද ලබා දී මාගේ 'රසූල්වරුන්ව' විශ්වාස කර ඔවුනට නුඹලා උපකාර කර අල්ලාහ්ට අලංකාර ණයක් ලබා දෙන්නේ නම්, සැබැවින්ම නුඹලාගේ පාපයන් නුඹලාගෙන් මම ඉවත් කර දමන්නෙමි. සැබැවින්ම නුඹලාව (ස්වර්ග) උයන් වලට ඇතුළු කරවන්නෙමි. ඊට යටින් ගංගාවෝ ගලා බසිති. නුඹලා අතුරින් ඉන්පසුව කවරෙකු ප‍්‍රතික්ෂේප කරන්නේද සැබැවින්ම ඔහු ඍජු මාර්ගයෙන් බැහැර විය.&quot; යැයි අල්ලාහ් (ඔවුනට) පැවසුවේය."/>
        <aya index="13" text="ඔවුන්ගේ ප‍්‍රතිඥාව ඔවුන් කඩ කළ හෙයින් අපි ඔවුනට ශාප කළෙමු. තවද අපි ඔවුන්ගේ හදවත් දැඩි බවට පත් කළෙමු. ඔවුහු ('තව්රාතයේ' ඇති) වචන එහි ස්ථානයන්ගෙන් වෙනස් කරති. තවද කවර දෙයක් ඔවුනට එ(ම තව්රාතය )මගින් උපදෙස් කරනු ලැබුවේද ඒවායින් කොටසක් ඔවුහු (නොසලකා) අමතක කර දැමුවෝය. (නබිවරය,) ඔවුන් අතුරින් ස්වල්ප දෙනෙකුගෙන් හැර සෙසු අයගෙන් (කිසියම්) වංචනිකත්වයක් ඔබ දකිමින්ම සිටින්නේය. එබැවින් ඔවුන්ට නුඹ සමාව දී (නොසලකා) අත් හරිවු. සැබැවින්ම අල්ලාහ් යහපත කරන්නන්ව ප‍්‍රිය කරන්නේය."/>
        <aya index="14" text="සැබැවින්ම &quot;අපි කිතුනුවන්&quot; යැයි පවසන්නන්ගෙන්, අපි ඔවුන්ගේ ප‍්‍රතිඥාව ගත්තෙමු. එබැවින් කවර දෙයක් ඔවුනට එ(ම 'ඉන්ජීලය') මගින් උපදෙස් කරනු ලැබුවේද ඒවායින් කොටසක් ඔවුහු (නොසලකා) අමතක කර දැමුවෝය. එබැවින් (මළවුන්) නැගිටුවනු ලබන දිනතෙක්ම ඔවුන් අතර සතුරුකම හා ක්‍රෝධය අපි ඇති කළෙමු. තවද ඔවුන් කරමින් සිටි දෑ පිළිබඳව අල්ලාහ් ඔවුනට මතු දන්වනු ඇත."/>
        <aya index="15" text="ධර්ම පුස්තකය ලත් ජනයිනි, ධර්ම පුස්තකයෙන් නුඹලා සඟවමින් සිටි දෑ අතුරින් බොහෝමයක් නුඹලාට පැහැදිලි කරමින් ද (ඒවායින්) බොහෝමයක් (පැහැදිළි කිරීමෙන් ඔවුන්ට ප‍්‍රයෝජනයක් නොවන හෙයින්) නොසලකා හරිමින් ද අපගේ 'රසූල්වරයා' නුඹලා වෙත පැමිණ ඇත. සැබැවින්ම අල්ලාහ්ගෙන් නුඹලා වෙත ආලෝකයක් (ලෙස නබිවරයා) හා පැහැදිලි ධර්ම පුස්තකයක් (ලෙස අල් කුර්ආනය) පැමිණ ඇත."/>
        <aya index="16" text="අල්ලාහ් එමගින් ඔහුගේ තෘප්තිය අනුගමනය කරන්නන්ට ශාන්තියේ මං වෙත මග පෙන්වන්නේය. තවද ඔහුගේ අනුමැතිය පරිදි අන්ධකාරයන්ගෙන් ආලෝකය වෙත ඔවුන්ව පිට කරන්නේය. තවද ඔවුන්ව ඍජු මගට යොමු කරන්නේය."/>
        <aya index="17" text="&quot;සැබැවින්ම අල්ලාහ්, ඔහුමය 'මර්යම්ගේ' පුත් 'මසීහ්' වන්නේ&quot; යැයි පැවසූ අය සැබැවින්ම ප‍්‍රතික්ෂේප කළෝය. (නබිවරය,) නුඹ පවසවු &quot;මර්යම්ගේ පුත් මසීහ් ද ඔහුගේ මව ද මිහිතලයේ සිටින සියලු දෙනා ද ඔහු විනාශ කර දැමීමට අපේක්ෂා කළේ නම් අල්ලාහ්(ගේ දඬුවම)ට එරෙහිව (සිදුවන) යමක් වැළකිය හැක්කේ කවරෙකුටද?&quot; අහස්හි ද මිහිතලයේ ද ඒ දෙක අතර ඇති දෑහි ද ආධිපත්‍යය අල්ලාහ් සතුය. ඔහු අභිමත කරන දෑ මවන්නේය. තවද අල්ලාහ් සියලූ දෑ කෙරෙහි අති බලසම්පන්නය."/>
        <aya index="18" text="&quot;අපි අල්ලාහ්ගේ දරුවන්ය. තවද ඔහුගේ ප‍්‍රියතමයන්ය.&quot; යැයි යුදෙව්වෝ හා කිතුනුවෝ පවසති. (නබිවරය,) &quot;එසේ නම් නුඹලාගේ පාපකම් නිසා නුඹලාට ඔහු දඬුවම් කරනුයේ මන්ද? නමුත් නුඹලා ඔහු මැවූ අය අතුරින් (සාමාන්‍ය) මනුෂ්‍යයන්ය. ඔහු අභිමත කරන අයට සමාව දෙන්නේය. තවද ඔහු අභිමත කරන අයට දඬුවම් කරන්නේයැ.&quot;යි නුඹ (ඔවුන්ට) පවසවු. අහස්හි ද මිහිතලයේ ද ඒ දෙක අතර ඇති දෑහි ද ආධිපත්‍යය අල්ලාහ් සතුය. අවසානයේ යොමුවන ස්ථානය ඔහු වෙතමය."/>
        <aya index="19" text="&quot;ධර්ම පුස්තකය ලත් ජනයිනි, රසූල්වරුන්ගෙන් පසු (ඔවුන්ගේ පැමිණිම නතර වූ) කාල පරාසයේ &quot;ශුභාරංචි පවසන්නෙකු ද අවවාද කරන්නෙකු ද අප වෙත නොපැමිණියේයැ&quot;යි නුඹලා නොපැවසීම පිණිස (අල්ලාහ්ගේ විධානයන්) නුඹලාට පැහැදිලි කිරීමට අපගේ රසූල්වරයා නුඹලා වෙත පැමිණ ඇත.&quot; එබැවින් සැබැවින්ම ශුභාරංචි පවසන්නෙකු ද අවවාද කරන්නෙකු ද නුඹලා වෙත පැමිණ ඇත. අල්ලාහ් සියලු දෑ කෙරෙහි අති බලසම්පන්නය."/>
        <aya index="20" text="&quot;මාගේ ජනයිනි, ඔහු(අල්ලාහ්) නුඹලා අතර නබිවරුන් පත් කර නුඹලාව පාලකයින් බවට පත් කර විශ්වයේ කිසිවෙකුට ලබා නොදුන් දෑ නුඹලාට ලබා දුන් අවස්ථාවේ නුඹලා කෙරෙහි වූ අල්ලාහ්ගේ භාග්‍යය පිළිබඳව නුඹලා සිහිපත් කරවු.&quot; යැයි 'මූසා' තම ජනයින්ට පැවසූ අවස්ථාව (නබිවරය, සිහිපත් කරවු.)"/>
        <aya index="21" text="&quot;මාගේ ජනයිනි, අල්ලාහ් නුඹලාට නියම කළ පරිශුද්ධ භූමියට නුඹලා ඇතුළු වවු. තවද නුඹලා (සතුරන්ට බිය වී) පසුපස හැරී නොයවු. එ(සේ හැරී ගිය )විට අලාභවන්තයින් බවට නුඹලා පත් වනු ඇත."/>
        <aya index="22" text="&quot;අහෝ මූසා! සැබැවින්ම බලගතු වූ පිරිසක් එහි වෙති. තවද ඔවුන් එයින් පිටවන තෙක් සැබැවින්ම අපි එහි ඇතුළු නොවන්නෙමුය. එසේ ඔවුහු එයින් පිටවන්නේ නම් එවිට සැබැවින්ම අපි ඇතුළුවන්නන් වෙමු.&quot; යැයි ඔවුහු පැවසුවෝය."/>
        <aya index="23" text="&quot;ඔවුන් වෙත නුඹලා දොරටුවෙන් ඇතුළු වවු. නුඹලා එසේ එහි ඇතුළු වූයේ නම් සැබැවින්ම නුඹලා (ඔවුන්) අබිබවා යන්නෝ වෙති. නුඹලා විශ්වාසිකයින් වූයේ නම් අල්ලාහ් කෙරෙහිම (සියල්ල) භාර කරවු.&quot; යැයි තමන්ට අල්ලාහ් දායාදයන් ප‍්‍රදානය කළ (අල්ලාහ්ගේ අණට පිටුපෑමට) බිය වූවන් අතුරින් මිනිසුන් දෙදෙනෙකු පැවසුවෝය."/>
        <aya index="24" text="&quot;අහෝ මූසා! ඔවුහු එහි සිටින තාක්කල් අපි කිසිවිටෙක එහි ඇතුළු නොවන්නෙමුය. නුඹ ද නුඹගේ පරමාධිපති ද (එහි) පිවිස සටන් වදිවු. සැබැවින්ම අපි මෙතැනම හිඳ සිටින්නෙමු&quot;යි ඔවුහු පැවසූහ."/>
        <aya index="25" text="&quot;මාගේ පරමාධිපතියාණනි, මා හා මාගේ සහෝදරයා මිස සැබැවින්ම (අන් කිසිවෙකු පිළිබඳව) මට බලයක් නැත. එබැවින් අප අතර ද පාපතර පිරිස අතර ද ඔබ බෙදීමක් ඇති කරවු&quot; යැයි ඔහු(මූසා) පැවසුවේය."/>
        <aya index="26" text="&quot;සැබැවින්ම එය, (එනම්, එම භූමි ප‍්‍රදේශයට ඇතුළු වීම) ඔවුන් කෙරෙහි වසර හතළිහක් තහනම් කරනු ලැබූවකි. (ඒ වන තෙක්) ඔවුහු මිහිතලයෙහි අයාලේ යන්නෝය. පාපතර පිරිස පිළිබඳව නුඹ දුක් නොවවු&quot; යැයි ඔහු(අල්ලාහ්) පැවසුවේය."/>
        <aya index="27" text=" (නබිවරය,) 'ආදම්ගේ' පුතණුවන් දෙදෙනාගේ පුවත ඔවුන් කෙරෙහි සත්‍යය ලෙස පාරායනය කර( පෙන්ව)වු. ඔවුන් දෙදෙනා (අල්ලාහ් වෙනුවෙන්) කැප කිරීමක් ඉටු කළ කල්හි ඔවුන් දෙදෙනාගෙන් එක් අයෙකුගෙන් (එය) පිළිගනු ලැබූ අතර අනෙකාගෙන් පිළිගනු නොලැබීය. (කුර්බානය පිළිනොගත්) ඔහු (අනෙකාට) &quot;සැබැවින්ම මම නුඹව මරා දමමි&quot; යැයි පැවසුවේය. &quot;අල්ලාහ් පිළිගනුයේ බිය භක්තිමත් අයගෙන් පමණක්මයැ&quot;යි ඔහු(අනෙකා) පැවසුවේය."/>
        <aya index="28" text="&quot;මා මැරීමට නුඹගේ අත නුඹ මා වෙත දිගු කළද මම නුඹව මැරීමට මාගේ අත දිගු කරන්නෙකු නොවෙමි. සමස්ත විශ්වයේ පරමාධිපති වන අල්ලාහ්ට සැබැවින්ම මම බිය වෙමි."/>
        <aya index="29" text="නුඹගේ පාපය සමග මාගේ පාපය නුඹ දරා ගෙන නුඹ (නිරා) ගින්නේ සගයින් අතුරින් (කෙනෙකු) වීමට සැබැවින්ම මම අපේක්ෂා කරමි. තවද එය අපරාධකරුවන්ගේ ප‍්‍රතිවිපාකයයි.&quot; (යැයි ද ඔහු පැවසුවේය.)"/>
        <aya index="30" text="තවද තම සහෝදරයාව මරා දැමීමට ඔහුගේ සිත ඔහුව පොලඹ විය. එබැවින් ඔහු ඔහුව මරා දැමුවේය. තවද ඔහු අලාභවන්තයින් අතුරින් (කෙනෙකු) විය."/>
        <aya index="31" text="තම සහෝදරයාගේ මළ සිරුර (භූමිදානය කර) සඟවන්නේ කෙලෙසදැ'යි ඔහුට පෙන්වා දෙනු පිණිස භූමිය හාරන්නා වූ කපුටෙකු අල්ලාහ් යැවීය. &quot;අහෝ, මෙම කපුටා මෙන් වීමටවත් මට නොහැකි වූයේද! එබැවින් මාගේ සහෝදරයාගේ මළ සිරුර මා සඟවන්න හැක්කේ යැ&quot;යි ඔහු පැවසුවේය. එබැවින් ඔහු පසුතැවිලි වූවන්ගෙන් (කෙනෙකු) විය."/>
        <aya index="32" text="මෙම (ප‍්‍රථම ඝාතනය) මුල් කොටගෙන &quot;කවරෙකු (සම ප‍්‍රතිදඬුවමක් වශයෙන්) ආත්මය(ක් ඝාතනය කිරීම)කට මිස හෝ මිහිතලයෙහි (ඇති වන) කලහකාරකම(ක් වැළැක්වීම)කට මිස (අයුක්ති සහගතව තවත්) ආත්මාවක් ඝාතනය කරන්නේ ද ඔහු මිනිසුන් සියල්ල ඝාතනය කළ කෙනෙකු මෙන් වන්නේය' යනුවෙන් ද 'කවරෙකු එය(ආත්මාව ඝාතනය නොකර) ජීවත් කරවන්නේ ද ඔහු මිනිසුන් සියල්ල (ආරක්ෂා කර) ජීවත් කරවන්නෙකු මෙන් වන්නේය&quot; යනුවෙන්ද ඉස්රාඊල්ගේ දරුවන්ට අපි නියම කළෙමු. සැබැවින්ම අපගේ 'රසූල්වරුන්' ඔවුන් වෙත පැහැදිලි සාධක රැගෙන පැමිණයෝය. පසුව සැබැවින්ම ඔවුන් අතුරින් බොහෝ දෙනා එයට පසුව ද මිහිතලයෙහි සීමාව ඉක්මවන්නන් වූහ."/>
        <aya index="33" text="අල්ලාහ්(ගේ සමීප ගැත්තන්) හා තම රසූල්වරයා සමග සටන් වදින්නන් හා මිහිතලයෙහි කලහකම් කිරීමට වෙර දරන්නන්ගේ ප‍්‍රතිවිපාකය වන්නේම ඔවුන්ව ඝාතනය කරනු ලැබීම හෝ කුරුසයේ (තබා ඇණ) ගසනු ලැබීම හෝ තම දෑත් සහ පාද (එකිනෙකට) විරුද්ධ පැති වලින් කපා දමනු ලැබීම හෝ (ඔහු ජීවත් වන) භූමියෙන් පිටුවහල් කරනු ලැබීමය. මෙය ඔවුන්ට මෙලොවෙහි වූ නින්දාවකි. තවද ඔවුන්ට මතු ලොවෙහි මහත් වූ දඬුවමක් ද ඇත.-"/>
        <aya index="34" text="(නමුත්) ඔවුන් කෙරෙහි නුඹලා (දඬුවම් කිරීමට) ශක්තිය දැරීමට පෙර පශ්චාත්තාපය කළ අය මිස. එවිට අල්ලාහ් අති ක්ෂමාශීලීය පරම කරුණාභරිත යැයි නුඹලා දැන ගනිවු."/>
        <aya index="35" text="විශ්වාස කළවුනි, අල්ලාහ්ට බිය භක්තිමත් වවු. තවද ඔහු වෙත (සමීප වන්නා) වූ සාධනීය මාර්ගය සොයවු. තවද ඔහුගේ මාර්ගයේ ප‍්‍රයත්නය කරවු. (මේ සියල්ල) නුඹලා ජය ලබාගනු පිණිසය."/>
        <aya index="36" text="සැබැවින්ම ප‍්‍රතික්ෂේප කළවුන් (මළවුන්) නැගිටුවනු ලබන දිනයේ දඬුව(මෙන් මිදී)මට ඔවුන් වන්දියක් ලබා දීම පිණිස මිහිතලයෙහි ඇති සියල්ල හා එය සමග එවැනිම වූ දෙයක් ඔවුනට තිබුණ ද ඔවුන්ගෙන් (ඒ කිසිවක්) පිළිගනු නොලබයි. තවද ඔවුනට වේදනීය දඬුවමක් ඇත."/>
        <aya index="37" text="ඔවුහු (නිරා) ගින්නෙන් බැහැර වීමට අපේක්ෂා කරති. (නමුත්) ඔවුහු එයින් බැහැරවන්නෝ නොවෙති. තවද ඔවුනට සදාතනික දඬුවමක් ඇත."/>
        <aya index="38" text="සොරකම් කළ පිරිමියෙකු හා සොරකම් කළ ස්ත‍්‍රියක, ඔවුන් දෙදෙනා ඉපැයූ දෑට ප‍්‍රතිවිපාකයක් වශයෙන් ද අල්ලාහ්ගෙන් වූ (අවවාදාත්මක) පාඩමක් වශයෙන් ද දෙදෙනාගේ දෑත් නුඹලා කපා දමවු. තවද අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="39" text="තම(න් කළ) අපරාධයෙන් පසුව කවරෙකු පශ්චාත්තාප කර (තම කි‍්‍රයාවන්) සංශෝධනය කර ගත්තේ ද එවිට සැබැවින්ම අල්ලාහ් ඔහු කෙරෙහි පශ්චාත්තාපය පිළිගන්නේය. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="40" text="අල්ලාහ්ට (පමණක්) අහස් හි හා මිහිතලයේ ආධිපත්‍යය හිමි බව නුඹලා නොදන්නෙහු ද? ඔහු අභිමත කළ අයට දඬුවම් කරන්නේය. තවද ඔහු අභිමත කළ අයට සමාව දෙන්නේය. තවද අල්ලාහ් සියලූ දෑ කෙරෙහි අති බලසම්පන්නය."/>
        <aya index="41" text="අහෝ රසූල්වරය, තම හදවත්වලින් විශ්වාස නොකර තම මුඛයන්වලින් &quot;අපි විශ්වාස කරන්නෙමු&quot; යැයි පවසන්නන් (වන ආත්ම වංචනිකයන්) අතුරින් ප‍්‍රතික්ෂේපය තුළ ශීඝ‍්‍රව පිවිසෙන්නන් නුඹව දුකට පත් නොකළ යුතුය. තවද යුදෙව් වූවන් අතුරින් අසත්‍යයම (කැමැත්තෙන්) අධිකව ශ‍්‍රවණය කරන්නන් සිටිති. (මේ වන තුරු) නුඹ වෙත නොපැමිණි සෙසු පිරිස(ට මෙම අසත්‍යය දැන්වීම) සඳහා අධිකව ශ‍්‍රවණය කරන්නෝ වෙති.ඔවුහු ('තව්රාතයේ') වචන එහි (නිසි) ස්ථානයන්හි තිබීමෙන් පසුව වෙනස් කරති. &quot;මෙය(වෙනස් කළ වචන) නුඹලාට (පක්ෂව) දෙනු ලැබුවේ නම් එය නුඹලා ගනිවු. තවද මෙය නුඹලාට (පක්ෂව) දෙනු නොලැබුවේ නම් (එයින්) නුඹලා වැළකී සිටිවු&quot; යැයි ඔවුහු පවසති. අල්ලාහ් කවරෙකුව (ප‍්‍රතික්ෂේපය හේතුවෙන්) මුළා කිරීමට අපේක්ෂා කරන්නේද ඔහු වෙනුවෙන් අල්ලාහ්(ගේ දඬුවම)ට එරෙහිව (එය වැළැක්වීමට) කිසිවකින් නුඹට බලයක් නොමැත්තේමය. තමන්ගේ හදවත් පවිත‍්‍ර කිරීමට අල්ලාහ් අපේක්ෂා නොකළ අය ඔවුහුමය. මෙලොවෙහි ඔවුන්ට නින්දාවක් ඇත. තවද ඔවුන්ට මතු ලොවෙහි මහත් වූ දඬුවමක් ද ඇත."/>
        <aya index="42" text="(යුදෙව්වෝ) අසත්‍යයම (කැමැත්තෙන්) අධිකව ශ‍්‍රවණය කරන්නෝ වෙති. නීති විරෝධී දෑ(අල්ලස) අධිකව අනුභව කරන්නෝ වෙති. එබැවින් (නබිවරය,) ඔවුන් නුඹ වෙත පැමිණියේ නම් ඔවුන් අතර නුඹ විනිශ්චය කරවු. නැතහොත් ඔවුන්ගෙන් නුඹ ඉවත්ව යවු.නුඹ (එසේ) ඔවුන්ගෙන් ඉවත්ව යන්නේ නම් නුඹට කිසිවකින් හානියක් කිරීමට ඔවුනට නොහැක්කේමය. තවද නුඹ විනිශ්චය කරන්නේ නම් ඔවුනතර යුක්ති සහගතව නුඹ විනිශ්චය කරවු. සැබැවින්ම යුක්ති සහගතව කටයුතු කරන්නන්ව අල්ලාහ් ප‍්‍රිය කරන්නේය."/>
        <aya index="43" text="අල්ලාහ්ගේ නීතිය අඩංගු 'තව්රාතය' ඔවුන් අබියස තිබිය දී ඔවුහු නුඹ වෙත කෙසේ නම් විනිශ්චය පතන්නෝ ද! පසුව ඔවුහු එ(ම විනිශ්ච)යට පසුව ද පිටුපා යන්නෝය. තවද ඔවුහු විශ්වාස නොකරන්නෝ වෙති."/>
        <aya index="44" text="සැබැවින්ම අපි යහමග හා ආලෝකය ඇත්තා වූ 'තව්රාතය' පහළ කළෙමු. එමගින් (අල්ලාහ්ට) අවනත වූ නබිවරුන් යුදෙව් වූවන්ට විනිශ්චය කළෝය. තවද රබ්බානිවරු(යුදෙව් ආගමික විශාරදයින්) හා අහ්බාර්වරු(දහම් නීති විශාරදයින්) අල්ලාහ්ගේ ධර්ම පුස්තකය ආරක්ෂා කිරීමට පවරනු ලැබ එයට ඔවුහු සාක්ෂිකරුවන් වශයෙන් සිටි හෙයින් ද (යුදෙව්වන්ට එලෙසම විනිශ්චය කළෝ)ය. එබැවින් &quot;(යුදෙව්වනි!) නුඹලා ජනයින්ට බිය නොවවු. මාහටම බිය වවු. මාගේ වදන් වෙනුවෙන් සුළු වටිනාකමක් නුඹලා නොගනිවු. කවරෙකු අල්ලාහ් පහළ කළ දෑ මගින් විනිශ්චය නොකරන්නේ ද ඔවුහුමය ප‍්‍රතික්ෂේපකයෝ වන්නේ."/>
        <aya index="45" text="තවද ප‍්‍රාණයට ප‍්‍රාණයක් ද ඇසට ඇසක් ද නාසයට නාසයක් ද කනට කනක් ද දතට දතක් ද සහ තුවාලයන් සඳහා සම ප‍්‍රතිදඬුවමක් ඇතැයි එ(ම තව්රාතයෙ)හි ඔවුනට අපි නියම කළෙමු. පසුව කවරෙකු එ(ම සම ප‍්‍රතිදණ්ඩන)ය සඳහා (සමාව) පිරිනමන්නේ ද එය ඔහුට පාප ශෝධනයක් වන්නේය. කවරෙකු අල්ලාහ් පහළ කළ දෑ මගින් විනිශ්චය නොකරන්නේ ද ඔවුහුමය අපරාධකාරයින් වන්නෝ."/>
        <aya index="46" text="'මර්යම්ගේ' පුත් 'ඊසාව' ඔහුට පෙර තිබූ තව්රාතයෙන් වූ දෑ සත්‍යය කරවන්නක් ලෙස (ඔහුට පෙර වූ නබිවරුන් වන) ඔවුන්ගේ පියසටහන් ඔස්සේ අපි අනුපිළිවළින් යැව්වෙමු. තවද යහමග හා ආලෝකය ඇත්තා වූ 'ඉන්ජීලය' අපි ඔහුට දුන්නෙමු. තවද (ඉන්ජීලය) එයට පෙර තිබූ තව්රාතයෙන් වූ දෑ සත්‍යය කරවන්නක් ලෙස ද බිය භක්තිකයින්ට මග පෙන්වීමක් ලෙස ද උපදෙසක් ලෙස ද වේ."/>
        <aya index="47" text="තවද ඉන්ජීල් වැසියන් එ(ම ඉන්ජීලයෙ)හි අල්ලාහ් පහළ කළ දැයින් විනිශ්චය කළ යුතුය. කවරෙකු අල්ලාහ් පහළ කළ දෑ මගින් විනිශ්චය නොකරන්නේ ද ඔවුහුමය පාපතරයින් වන්නෝ."/>
        <aya index="48" text="තවද (නබිවරය,) අපි නුඹ වෙත ධර්ම පුස්තකය(අල් කුර්ආනය), එයට පෙර තිබූ ධර්ම පුස්තකයෙන් වූ දෑ සත්‍ය කරවන්නක් ලෙස ද එය කෙරෙහි වූ නිර්ණායකයක් ලෙස ද සත්‍යයෙන් යුතුව පහළ කළෙමු. එබැවින් අල්ලාහ් පහළ කළ දෑ මගින් ඔවුන් අතර නුඹ විනිශ්චය කරවු. තවද සත්‍යයෙන් නුඹ වෙත පැමිණි දැයට එරෙහිව ඔවුන්ගේ මනෝ ඉච්ඡාවන් නුඹ අනුගමනය නොකරවු. නුඹලා අතුරින් වූ සැම( සමූහයක)ටම අපි දහම් නීති මාලාවක් හා ක‍්‍රියා මාර්ගයක් ඇති කළෙමු. අල්ලාහ් අභිමත කළේ නම් නුඹලාව එකම සමූහයක් ලෙස පත් කරන්නට තිබුණි. එනමුත් නුඹලාට ඔහු ලබා දුන් දෑහි නුඹලාව ඔහු පිරික්සනු පිණිස (එසේ නොකළේ)ය. එබැවින් නුඹලා යහපත වෙත (තරගකාරීව) පෙරටු වවු. නුඹලා සියල්ලන්ගේ නැවත යොමුවන ස්ථානය අල්ලාහ් වෙතය. එවිට නුඹලා කවර විෂයෙහි මතභේද ඇති කර ගනිමින් සිටියේ ද ඒ පිළිබඳව ඔහු නුඹලාට දන්වන්නේය."/>
        <aya index="49" text="තවද අල්ලාහ් පහළ කළ දෑ(අල් කුර්ආනය) මගින් ඔවුනතර නුඹ විනිශ්චය කරවු. තවද ඔවුන්ගේ මනෝ ඉච්ඡාවන් නුඹ අනුගමනය නොකරවු. නුඹ වෙත අල්ලාහ් පහළ කළ දැයින් සමහරකින් ඔවුහු නුඹව නොමග යැවීමෙන් ඔවුන්ගෙන් නුඹ ප‍්‍රවේශම් වවු. ඔවුහු (අල්ලාහ් පහළ කළ දෑට) පිටුපෑවෙහු නම් එවිට ඔවුන්ගේ ඇතැම් පාපයන් හේතුවෙන් ඔවුන්ව (මෙලොවෙහි දඬුවමකින්) පෙළීමට අල්ලාහ් අපේක්ෂා කරන්නේයැ'යි නුඹ දැන ගනිවු. තවද සැබැවින්ම ජනයා අතුරින් බහුතරයක් පාපතරයින්ය.-"/>
        <aya index="50" text="තවද අඥාන (යුගයේ) විනිශ්චය ද ඔවුහු සොයන්නේ? තරයේ විශ්වාස කරන පිරිසකට විනිශ්චය කිරීමේහි අල්ලාහ්ට වඩා ඉතා අලංකාර වන්නේ කවරෙකු ද?"/>
        <aya index="51" text="විශ්වාස කළවුනි! නුඹලා යුදෙව්වන් හා කිතුනුවන් සමීප මිත‍්‍රයින් ලෙස නොගනිවු. ඔවුන්ගෙන් ඇතැමෙකු ඇතැමෙකුගේ මිත‍්‍රයින්ය. තවද නුඹලා අතුරින් කවරෙකු ඔවුන්ව මිත‍්‍රයින් කර ගන්නේ ද එවිට සැබැවින්ම ඔහු ඔවුන්ගෙන් කෙනෙකු වන්නේය. සැබැවින්ම අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="52" text="තවද (නබිවරය,) තම හදවත් තුළ ව්‍යාධියක් ඇත්තන් (වන ආත්ම වංචනිකයින්) &quot;අපට (යම් කිසි) දුර්භාග්‍යයක් ඇතිවේ යැයි අපි බියට පත් වෙමු.&quot; යැයි පවසමින් ඔවුන් වෙත (මිත‍්‍රත්වය සඳහා) ශීඝ‍්‍රයෙන් යෑම නුඹ දකිනු ඇත. එබැවින් අල්ලාහ් ජයග‍්‍රහණය හෝ ඔහු වෙතින් වූ කරුණක් (නුඹ වෙත) ගෙන ඒමට හැක්කේය. එවිට ඔවුහු ඔවුන් තුළ රහසිගතව තබා ගත් දෑ කෙරෙහි පසුතැවිලිවන්නන් බවට පත් වන්නෝය."/>
        <aya index="53" text="(ආත්ම වංචනිකයින් කවුරුන්දැ?යි හෙළිදරවු වූ පසු) &quot;සැබැවින්ම (ආත්ම වංචනිකයින් වන) ඔවුහු (විශ්වාසිකයින් වන) නුඹලා සමග යැයි තමන්ගේ ස්ථාවර දිවුරුම්වලින් තමන් අල්ලාහ් මත දිවුරා සිටි අය මොවුන් දැ?&quot;යි විශ්වාස කළවුන් පවසනු ඇත. ඔවුන්ගේ ක‍්‍රියාවන් නිෂ්ඵල විය. එබැවින් ඔවුහු අලාභවන්තයින් බවට පත් වූහ."/>
        <aya index="54" text="විශ්වාස කළවුනි! නුඹලා අතුරින් කවරෙකු තම දහමින් නැවත හැරී යන්නේද එවිට අල්ලාහ් (නුඹලා වෙනුවට වෙනත්) සමූහයක් ගෙන එන්නේය. ඔහු(අල්ලාහ්) ඔවුන්ව ප‍්‍රිය කරන අතර ඔවුහු ද ඔහුව ප‍්‍රිය කරති. (ඔවුන්) විශ්වාසිකයින් කෙරෙහි නිහතමානීය. ප‍්‍රතික්ෂේපකයින් කෙරෙහි දැඩිය. ඔවුහු අල්ලාහ්ගේ මාර්ගයෙහි (යහ) ප‍්‍රයත්න දරති. තවද විවේචකයාගේ විවේචනයට බිය නොවෙති. එය (ඔවුන් වෙනුවෙන් වූ) අල්ලාහ්ගේ භාග්‍යයයි. ඔහු අභිමත කරන අයට ඔහු එය පිරිනමන්නේය. අල්ලාහ් සර්ව ව්‍යාපකය සර්වඥය."/>
        <aya index="55" text="නුඹලාගේ මිතුරා වන්නේම අල්ලාහ් ද ඔහුගේ රසූල්වරයා ද විශ්වාස කළවුන් ද එනම් 'රුකූඃ' කරමින් 'සලාතය' ස්ථාපිත කළවුන් ද 'zසකාතය' ලබා දුන් අය ද වෙති."/>
        <aya index="56" text="තවද කවරෙකු අල්ලාහ්ව ද ඔහුගේ රසූල්වරයාව ද විශ්වාස කළවුන්ව ද (තම) මිතුරන් බවට පත් කර ගන්නේ ද සැබැවින්ම අල්ලාහ්ගේ සේනාව වන ඔවුහුමය අබිබවා යන්නන් වන්නෝ."/>
        <aya index="57" text="විශ්වාස කළවුනි! නුඹලාට පෙර ධර්ම පුස්තකය දෙනු ලැබූවන් අතුරින් නුඹලාගේ දහම සරදමක් ලෙස හා කෙළිදෙළක් ලෙස ගත් අයව ද ප‍්‍රතික්ෂේපකයින්ව ද මිත‍්‍රයින් ලෙස නුඹලා නොගනිවු. තවද නුඹලා විශ්වාසිකයින්ව සිටින්නෙහු නම් අල්ලාහ්ට බිය භක්තිමත් වවු."/>
        <aya index="58" text="තවද නුඹලා සලාතය සඳහා ඇරයුම් කළ කල්හි ඔවුහු එය සරදමක් ලෙස හා කෙළිදෙළක් ලෙස ගනිති. එය (මක්නිසාද යත්) ඔවුන් (දහම පිළිබඳව) අවබෝධ කර නොගත්තා වූ පිරිසක් හේතුවෙනි."/>
        <aya index="59" text="&quot;ධර්ම පුස්තකය ලත් ජනයිනි! අපි අල්ලාහ්ව ද අප වෙත පහළ කරනු ලැබූ දැය(අල් කුර්ආනය) ද (අපට) පෙර පහළ කරනු ලැබූ දැය ද විශ්වාස කිරීම හේතුවෙන් මිස (වෙන දැයකට) අපව නුඹලා පිළිකුල් කරනුයේද? තවද නුඹලාගෙන් බහුතරය පාපතරයින් යැ&quot;යි (නබිවරය,) නුඹ පවසවු."/>
        <aya index="60" text="&quot;අල්ලාහ් අබියස ප‍්‍රතිවිපාකයෙන් එ(ලෙස ඔවුන් පිළිකුල් යැයි සිතන දැ)යට වඩා අයහපත් දෑ පිළිබඳව නුඹලාට මා දන්වන්න ද? කවරෙකුව අල්ලාහ් ශාප කර, ඔහු කෙරෙහි ඔහු කෝපයට පත් වුයේද ඔහු ද ඔවුන් අතුරින් වඳුරන් බවට ද සූකරයින් බවට ද පත් කළවුන් ද කවරෙකු තාඝූත්වරුන්ට(ෂෙයිතානුන්ට) නැමදුම් කළේද මොවුන් (සියල්ල) ස්ථානයෙන් අයහපත් (වූවන්)ය. තවද සෘජු මාර්ගයෙන් දැඩි (ලෙස) මුළාවූවන් යැ&quot;යි ද නුඹ පවසවු."/>
        <aya index="61" text="තවද ඔවුන්(යුදෙව්වන්) නුඹලා වෙත පැමිණි කල්හි &quot;අපි විශ්වාස කළෙමු&quot; යැයි ඔවුහු පවසති. (නමුත්) සැබැවින්ම ඔවුහු (ඔවුන්ගේ හදවත් තුළ) ප‍්‍රතික්ෂේපය සමග ඇතුළු වූහ. තවද එය සමගම සැබැවින්ම ඔවුහු බැහැර වූහ. ඔවුහු වසන් කරමින් සිටි දෑ පිළිබඳව අල්ලාහ් මැනවින් දන්නාය."/>
        <aya index="62" text="ඔවුන් අතුරින් වැඩි දෙනා පාපයෙහි ද සතුරුකමෙහි ද නීති විරෝධී දෑ(අල්ලස) අනුභව කිරීමෙහි ද ශීඝ‍්‍රවීම නුඹ දකින්නෙහිය. ඔවුන් කරමින් සිටින දෑ නපුරු විය."/>
        <aya index="63" text="ඔවුන්ගේ පාපකාරී ප‍්‍රකාශයෙන් ද නීති විරෝධී දෑ(අල්ලස) ඔවුන් අනුභව කිරීමෙන් ද රබ්බානිවරු(යුදෙව් ආගමික විශාරදයින්) හා අහ්බාර්වරු(දහම් නීති විශාරදයින්) ඔවුන්ව නොවැළක්වූයේ මන්ද? ඔවුන් කරමින් සිටි දෑ සැබැවින්ම නපුරු විය."/>
        <aya index="64" text="&quot;අල්ලාහ්ගේ අත හකුළනු ලැබ ඇතැ&quot;යි යුදෙව්වෝ පවසති. (නමුත්) ඔවුන්ගේ දෑත්මය හකුළනු ලැබ ඇත්තේ. ඔවුන් ප‍්‍රකාශ කළ දෑ හේතුවෙන් ඔවුහු ශාප කරනු ලැබූහ. නමුත් ඔහුගේ(අල්ලාහ්ගේ) දෑත් දිග හරිනු ලැබ ඇත. ඔහු අභිමත කරන පරිදි වියදම් කරයි. නුඹගේ පරමාධිපතිගෙන් නුඹ වෙත පහළ කරනු ලැබූ දෑ(අල් කුර්ආනය) ඔවුන්ගෙන් බොහෝ දෙනාට ප‍්‍රතික්ෂේපය හා සීමාව ඉක්මවීම සැබැවින්ම වර්ධනය කරනු ඇත. තවද (මළවුන්) නැගිටුවනු ලබන දිනතෙක්ම ඔවුනතර සතුරුකම හා ක්‍රෝධය අපි ඇති කළෙමු. ඔවුන් (නුඹ සමග) යුද්ධය සඳහා ගිනි මෙළ වූ සෑම විටකම අල්ලාහ් එය නිවා දැමුවේය. තවද ඔවුහු (එයින් අසාර්ථක වූ විට) මිහිතලයෙහි කලහකම් කිරීමට වෙර දරති. තවද අල්ලාහ් කලහකම් කරන්නන්ව ප‍්‍රිය නොකරන්නේය."/>
        <aya index="65" text="ධර්ම පුස්තකය ලත් ජනයා විශ්වාස කර බිය භක්තිමත් වී සිටියේ නම් ඔවුන්ගේ පාපයන් ඔවුන්ගෙන් අපි ඉවත් කරන්නට තිබුණි. තවද පූර්ණ සොම්නසින් යුත් (ස්වර්ග) උයන් වලට ඔවුන්ව ඇතුළත් කරවන්නට තිබුණි."/>
        <aya index="66" text="තවද ඔවුහු 'තව්රාතය' ද 'ඉන්ජීලය' ද ඔවුන්ගේ පරමාධිපතිගෙන් ඔවුන් වෙත පහළ කරනු ලැබූ දෑ(අල් කුර්ආනය) ද ස්ථාපිත කර සිටියේ නම් ඔවුනට ඉහළින් ද ඔවුන්ගේ පාදයන්ට පහළින් ද (අසීමිතව ජීවන සම්පත්) අනුභව කරන්නට තිබුණි. ඔවුන් අතුරින් මධ්‍යස්ථ වූ ප‍්‍රජාවක් සිටිති. තවද ඔවුන් අතුරින් බොහෝ දෙනා කරන දේ නපුරු විය."/>
        <aya index="67" text="රසූල්වරය, නුඹගේ පරමාධිපතිගෙන් නුඹ වෙත පහළ කරනු ලැබූ දෑ නුඹ ප‍්‍රචාරය කරවු. එසේ නුඹ නොකළේ නම් නුඹ ඔහුගේ(අල්ලාහ්ගේ) දූත මෙහෙවරය ප‍්‍රචාරය නොකළේය. තවද අල්ලාහ් නුඹව ජනයින්ගෙන් ආරක්ෂා කරනු ඇත. සැබැවින්ම ප‍්‍රතික්ෂේප කරන පිරිසට අල්ලාහ් යහමග පෙන්වන්නේ නැත."/>
        <aya index="68" text="(නබිවරය,) &quot;ධර්ම පුස්තකය ලත් ජනයිනි, නුඹලා 'තව්රාතය' ද 'ඉන්ජීලය' ද නුඹලාගේ පරමාධිපතිගෙන් නුඹලා වෙත පහළ කරනු ලැබූ දෑ ද ස්ථාපිත කරන තෙක් නුඹලා කිසිදු (ස්ථාවර) දෙයක් මත නොවන්නෙහු යැ&quot;යි නුඹ පවසවු. නුඹගේ පරමාධිපතිගෙන් නුඹ වෙත පහළ කරනු ලැබූ දෑ(අල් කුර්ආනය) ඔවුන්ගෙන් බොහෝ දෙනාට ප‍්‍රතික්ෂේපය හා සීමාව ඉක්මවීම සැබැවින්ම වර්ධනය කරනු ඇත. එබැවින් ප‍්‍රතික්ෂේප කරන පිරිස කෙරෙහි නුඹ දුක් නොවවු."/>
        <aya index="69" text="සැබැවින්ම (සියලු නබිවරුන්ව) විශ්වාස කළවුන් ද යුදෙව් වූවන් ද සාබිඊන්වරුන් ද කිතුනුවන් ද (ඔවුන් අතුරින් පසුව,) කවරෙකු අල්ලාහ් හා පරමාන්ත දිනය විශ්වාස කර යහපත් ක‍්‍රියාවන් කළේ ද, ඔවුනට (කිසිදු) බියක් නොමැත. තවද ඔවුහු දුකට පත්වන්නේ ද නැත."/>
        <aya index="70" text="සැබැවින්ම ඉස්රාඊල්ගේ දරුවන්ගෙන් ප‍්‍රතිඥාවක් අපි ගත්තෙමු. තවද ඔවුන් වෙත රසූල්වරුන් අපි යැව්වෙමු. ඔවුන් වෙත ඔවුන්ගේ ආත්මාවන් ආශා නොකරන දැයක් රසූල්වරයෙකු ගෙන ආ සෑම විටකම (රසූල්වරුන්ගෙන්) පිරිසක්ව ඔවුහු අසත්‍යය කළෝය. (තවත්) පිරිසක්ව ඔවුහු මරා දැමුවෝය."/>
        <aya index="71" text="තවද කිසිම ව්‍යසනයක් ඇති නොවේ යැයි ඔවුහු සිතූහ. එබැවින් ඔවුහු (සත්‍යය වෙතින්) අන්ධ වූහ. තවද (එයින්) බිහිරි වූහ. ඉන්පසුව අල්ලාහ් ඔවුන් කෙරෙහි (ඔවුන් කළ) පශ්චාත්තාපය පිළිගත්තේය. ඉන් පසුව ද ඔවුන් අතුරින් බහුතරයක් අන්ධ වූහ. තවද බිහිරි වූහ. අල්ලාහ් ඔවුන් කරන දෑ පිළිබඳව සර්ව සුපරික්ෂාකාරීය."/>
        <aya index="72" text="&quot;සැබැවින්ම අල්ලාහ්, ඔහුමය 'මර්යම්ගේ' පුත් 'මසීහ්' වන්නේ.&quot; යැයි පැවසූ අය සැබැවින්ම ප‍්‍රතික්ෂේප කළෝය. &quot;ඉස්රාඊල්ගේ දරුවනි, මාගේ ද නුඹලාගේ ද පරමාධිපති වන අල්ලාහ්ව නුඹලා නමදිවු.&quot; යැයි මසීහ් පැවසුවේය. සැබැවින්ම කවරෙකු අල්ලාහ්ට (වෙනත් දැයක්) ආදේශ කළේ ද ඔහු කෙරෙහි අල්ලාහ් (ස්වර්ග) උයන තහනම් කර ඇත. තවද ඔහුගේ ලැගුම් ගන්නා ස්ථානය (නිරා) ගින්නය. තවද අපරාධකරුවන්ට උදව් කරන්නන්ගෙන් කිසිවෙකු නැත."/>
        <aya index="73" text="තවද &quot;සැබැවින්ම අල්ලාහ් ත‍්‍රිත්වයේ තුන්වැන්නාය.&quot; යැයි පැවසූ අය සැබැවින්ම ප‍්‍රතික්ෂේප කළෝය. තවද එකම දෙවියෙකු හැර (නැමදුමට සුදුසු) වෙනත් දෙවියෙකු නැත. ඔවුන් පවසමින් සිටි දැයින් ඔවුන් නොවැළකුණේ නම් සැබැවින්ම ඔවුන් අතුරින් ප‍්‍රතික්ෂේප කළවුන්ව වේදනීය දඬුවමක් ස්පර්ශ කරනු ඇත."/>
        <aya index="74" text="එබැවින් අල්ලාහ් අති ක්ෂමාශීලීව පරම කරුණාභරිතව සිටිය දී ඔවුන් අල්ලාහ් වෙත පශ්චාත්තාප වී ඔහුගෙන් පාපක්ෂමාව නොඅයැදිනුයේ (මන්)ද?"/>
        <aya index="75" text="'මර්යම්ගේ' පුත් 'මසීහ්' රසූල්වරයෙකු මිස (දෙවියෙකුව) නැත. ඔහුට පෙර රසූල්වරුන් ඉකුත් වී ගියහ. තවද ඔහුගේ මව ඉතා සත්‍යවන්තියකි. ඔවුන් දෙදෙනාම (අන් අය මෙන්) ආහාර අනුභව කරන්නන් වූහ. ඔවුනට(ප‍්‍රතික්ෂේපකයින්ට අපගේ) සංඥාවන් අප පැහැදිලි කරනුයේ කෙසේ දැ'යි (නබිවරය,) නුඹ බලවු. පසුව කෙසේ නම් ඔවුන් (යහමගින් මුළා වී) හරවනු ලැබුවේ දැ'යි නුඹ බලවු."/>
        <aya index="76" text="&quot;අල්ලාහ් ඔහුමය සර්ව ශ‍්‍රාවකව හා සර්වඥව සිටියදී අල්ලාහ් හැර නුඹලාට හානියක් කිරීමට ද ප‍්‍රයෝජනයක් ඇති කිරීමට ද (කිසිදු) බලයක් නොමැති දැයටද නුඹලා නමදිනුයේ?&quot; යැයි (නබිවරය,) නුඹ පවසවු."/>
        <aya index="77" text="&quot;ධර්ම පුස්තකය ලත් ජනයිනි, නුඹලාගේ දහමෙහි සත්‍යයයෙන් තොරව නුඹලා සීමාව ඉක්මවා නොයවු. තවද නුඹලා පිරිසකගේ මනෝ ඉච්ඡාවන් අනුගමනය නොකරවු. සැබැවින්ම මීට පෙර ඔවුන් මුළා වී ගියෝය.තවද ඔවුන් (ජනයින්ගෙන්) බහුතරයක් මුළාවට පත් කර ඔවුහු ද ඍජු මාර්ගයෙන් මුළා වූහ. යැයි (නබිවරය,) නුඹ පවසවු."/>
        <aya index="78" text="ඉස්රාඊල්ගේ දරුවන් අතුරින් ප‍්‍රතික්ෂේප කළවුන්ට 'දාවූද්' හා මර්යම්ගේ පුත් ඊසාගේ දිවෙන් ශාප කරනු ලැබූහ. එය ඔවුන් පිටුපා සීමාව ඉක්මවා ගියවුන්ව සිටි හෙයිනි."/>
        <aya index="79" text="ඔවුන් කළ (කිසිදු) පිළිකුල් සහගත ක‍්‍රියාවන්ගෙන් ඔවුන් එකිනෙකා නොවළක්වා ගන්නන් වූහ. ඔවුන් කරමින් සිටින දෑ නපුරු විය."/>
        <aya index="80" text="(නබිවරය,) ඔවුන් අතුරින් බොහෝ දෙනා ප‍්‍රතික්ෂේප කළවුන්ව මිත‍්‍රයන් බවට පත් කර ගනු නුඹ දකිනු ඇත. ඔවුන් තමන්ටම පෙරටු කර ගත් දෑ නපුරු විය. (එමගින්) ඔවුන් කෙරෙහි අල්ලාහ් කෝප විය. තවද දඬුවමෙහි ඔවුහු සදාතනිකයෝ වෙති."/>
        <aya index="81" text="තවද ඔවුහු අල්ලාහ්ව ද නබිවරයාව ද ඔහු වෙත පහළ කරනු ලැබූ දෑ ද විශ්වාස කරන්නන්ව සිටියේ නම් ඔවුහු (ප‍්‍රතික්ෂේපක) ඔවුන්ව මිත‍්‍රයන් ලෙස නොගන්නෙහුය. එනමුත් ඔවුන් අතුරින් බහුතරය පාපතරයින්ය."/>
        <aya index="82" text="(නබිවරය,) විශ්වාස කළවුන්ට ජනයින්ගෙන් සතුරුකමින් ඉතා දැඩි අය ලෙස යුදෙව්වන්ව හා ආදේශ කරන්නන්ව සැබැවින්ම නුඹ දකින්නෙහිය. තවද &quot;අපි කිතුනුවන් යැ&quot;යි පැවසූ අයව, ලෙන්ගතුකමින් විශ්වාස කළවුන්ට සමීපතම අය ලෙස නුඹ සැබැවින්ම දකින්නෙහිය.එය (මක්නිසාද යත්) ඔවුන් අතුරින් (කිතුනු) පියතුමන්ලා හා පැවිද්දන් සිටින හෙයින් ද ඔවුන් උඬඟු නොවන හෙයින් ද වේ."/>
        <aya index="83" text="තවද රසූල්වරයාට පහළ කරනු ලැබූ දෑ(අල් කුර්ආනය) ඔවුහු ශ‍්‍රවණය කළෙහු නම් සත්‍යය ඔවුන් හඳුනා ගත් හෙයින් කඳුළු සලන ඔවුන්ගේ දෑස් නුඹ දකිනු ඇත. &quot;අපගේ පරමාධිපතියාණනි, අපි විශ්වාස කළෙමු. එබැවින් අපව (ඔබගේ සමීපතම) සාක්ෂිකරුවන් සමග සටහන් කරගනු මැනව&quot;යි ඔවුහු පවසති."/>
        <aya index="84" text="&quot;තවද අල්ලාහ්ව ද සත්‍යයෙන් අප වෙත පැමිණි දෑ(අල් කුර්ආනය) ද අප විශ්වාස නොකර සිටීමට අපට කුමක් වී ද? තවද අපගේ පරමාධිපති අපව දැහැමි පිරිස සමග (ස්වර්ග උයනට) ඇතුළත් කරවීම අපි ආශා කරන්නෙමු.&quot; (යැයි ද ඔවුහු පවසති.)"/>
        <aya index="85" text="එබැවින් ඔවුහු පැවසූ දෑ හේතුවෙන් (ස්වර්ග) උයන් ඔවුනට අල්ලාහ් තිළිණ කළේය. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. එය යහපත කරන්නන්ගේ ප‍්‍රතිඵලය වේ."/>
        <aya index="86" text="තවද අපගේ සංඥාවන් ප‍්‍රතික්ෂේප කර අසත්‍යය කරන්නන් නිරයේ සගයෝ වෙති."/>
        <aya index="87" text="විශ්වාස කළවුනි! අල්ලාහ් නුඹලාට අනුමත කළා වූ යහපත් දෑ නුඹලා තහනම් කර නොගනිවු. තවද නුඹලා සීමාව ඉක්මවා නොයවු. සැබැවින්ම සීමාව ඉක්මවා යන්නන්ව අල්ලාහ් ප‍්‍රිය නොකරන්නේය."/>
        <aya index="88" text="අල්ලාහ් නුඹලාට (ආහාර 'වශයෙන්' ලබා දුන් දැයින් අනුමත කළ යහපත් දෑ නුඹලා අනුභව කරවු. තවද නුඹලා විශ්වාස කරන්නා වූ අල්ලාහ්ට නුඹලා බිය භක්තිමත් වවු."/>
        <aya index="89" text="(චේතනාවකින් තොර වූ) ඵල රහිත නුඹලාගේ දිවුරීම්හි නුඹලාව අල්ලාහ් වරදට ග‍්‍රහණය නොකරන්නේය. නමුත් ඔහු නුඹලාව වරදට ග‍්‍රහණය කරන්නේ (චේතනාවෙන් යුතුව) නුඹලා කරගත් දිවුරුම් හේතුවෙනි. එබැවින් එහි පාප ශෝධනය වන්නේ නුඹලාගේ පවුලට නුඹලා ආහාර වශයෙන් දෙන දැයින් මධ්‍යස්ථව දිළින්දන් දස දෙනෙකුට ආහාර සැපයීමය. එසේ නොමැති නම් ඔවුනට ඇඳුම් සැපයීමය. එසේත් නොමැති නම් එක් වහලෙකු නිදහස් කිරීමය. කවරෙකු එය (ඉටු කිරීමට හැකියාවක්) නොලැබුවේද (ඔහු) දින තුනක් උපවාසය (ඉටු කළ යුතුව) ඇත. නුඹලා දිවුරුම් (කඩ) කළේ නම් එයයි නුඹලාගේ දිවුරුම් සඳහා වූ පාප ශෝධනය වන්නේ. තවද නුඹලාගේ දිවුරුම් නුඹලා රැක ගනිවු. නුඹලා කෘතවේදී වනු පිණිස මෙලෙසය නුඹලාට අල්ලාහ් තමන්ගේ වදන් පැහැදිලි කරනුයේ."/>
        <aya index="90" text="විශ්වාස කළවුනි, සැබැවින්ම සුරාව ද සූදුව ද (බිලිපූජා කරන) පිළිමයන් ද (පංගු තීන්දු කිරීම සඳහා භාවිත කරන) ඊතල ද 'ෂෙයිතාන්ගේ' ක‍්‍රියාවෙන් වූ අපිරිසිදු( දෑ)මය. එබැවින් නුඹලා ජයග‍්‍රහණය කරනු පිණිස එයින් වැළකෙවු."/>
        <aya index="91" text="ෂෙයිතාන් අපේක්ෂා කරනුයේම සුරාව හා සූදුව මගින් නුඹලා අතර සතුරුකම ද ක්‍රෝධය ද ඇති කිරීමට හා අල්ලාහ්ව මෙනෙහි කිරීමෙන් ද සලාතයෙන් ද නුඹලාව වැළැක්වීමටය. එබැවින් නුඹලා එයින් වැළකී සිටින්නෙහුද!"/>
        <aya index="92" text="නුඹලා අල්ලාහ්ට අවනත වවු. තවද 'රසූල්වරයාට' ද අවනත වවු. තවද නුඹලා අවදානම් වවු. නුඹලා පිටුපෑවෙහු නම් අපගේ රසූල්වරයා කෙරෙහි (වගකීම) වනුයේම පැහැදිලි වූ දැනුම් දීමය යැයි නුඹලා දැන ගනිවු."/>
        <aya index="93" text="විශ්වාස කර යහකම් කරන්නන්, ඔවුන් බිය භක්තිමත් වී විශ්වාස කර යහකම් කරන්නේ නම් පසුව බිය භක්තිමත් වී විශ්වාස කර ඉන්පසුව ද බිය භක්තිමත් වී යහපත කරන්නේ නම් (තහනම් වීමට පෙර) භුක්ති විඳි දෑ පිළිබඳව (ඔවුනට) වරදක් නොමැත. යහපත කරන්නන්ව අල්ලාහ් ප‍්‍රිය කරන්නේය."/>
        <aya index="94" text="විශ්වාස කළවුනි, (අල්ලාහ්ව) නොදකිමින්ම ඔහුට බියවන්නේ කවුරුන්දැ'යි අල්ලාහ් දැන ගැනීම පිණිස (නුඹලා ඉහ්රාම් 'ශීලයේ' සිටියදී හා මස්ජිදුල් 'හරම්' ආසන්නයේ සිටියදී) නුඹලාගේ දෑත් හා නුඹලාගේ ඊතල් කුමක් හසු කර ගන්නේද එම දඩයම් දැයින් (දඩයම් නොකොට ඉන් වැළකී සිටින්නේ දැයි) සැබැවින්ම නුඹලාව ඔහු පරීක්ෂා කරන්නේමය. කවරෙකු ඉන්පසුව ද සීමාව ඉක්මවා යන්නේ නම් ඔහුට වේදනීය දඬුවමක් ඇත."/>
        <aya index="95" text="විශ්වාස කළවුනි! නුඹලා ඉහ්රාම් 'ශීලයේ' සිටියදී නුඹලා දඩයම් සතුන් නොමරවු. තවද නුඹලා අතුරින් කවරෙකු ඕනෑකමින් එය මරා දමන්නේ ද (එයට) වන්දිය වන්නේ පශු කුලයට අයත් 'සතුන්ගෙන්' ඔහු මැරූ දෑට සමාන දැයකි. එ(හි ප‍්‍රමාණ)ය පිළිබඳව නුඹලා අතුරින් යුක්තිගරුක දෙදෙනෙකු තීන්දු කරන්නේය. (එම වන්දිය) 'කඃබාවට' සේන්දු වන හද්ය(සත්ව කැපකිරීම)ක් වශයෙනි. නැතහොත් (එහි) පාප ශෝධනය වන්නේ දිළින්ඳන්ට ආහාර සැපයීම හෝ එයට සමාන වන ප‍්‍රමාණයෙන් උපවාස ශීලයේ නියැළීමය. (මේ සියල්ල) ඔහුගේ කි‍්‍රයාවට ප‍්‍රතිවිපාකය රස විඳීමක් වශයෙනි. පෙර සිදු වූ දෑට අල්ලාහ් සමාව දුන්නේය. (නමුත්) කවරෙකු (එම වරද) නැවතත් කරන්නේද එවිට අල්ලාහ් ඔහුට ප‍්‍රතිදඬුවම් දෙන්නේය. අල්ලාහ් අති බලසම්පන්නය ප‍්‍රතිදඬුවම් දෙන්නාය."/>
        <aya index="96" text="නුඹලාට හා මගීන්ට භුක්ති විඳීමක් වශයෙන් මුහුදු දඩයම් ද එහි ආහාර ද නුඹලාට අනුමත කරනු ලැබ ඇත. (නමුත්) නුඹලා ඉහ්රාම් 'ශීලයේ' සිටින කාලය පුරා ගොඩබිමේ දඩයම් නුඹලා කෙරෙහි තහනම් කරනු ලැබ ඇත. තවද නුඹලා කවර කෙනෙකු වෙත එක්රැස් කරවනු ලබන්නේ ද එම අල්ලාහ්ට බිය භක්තිමත් වවු."/>
        <aya index="97" text="බයිතුල් හරාම් වන 'කඃබාව' ද (යුද තහනම් වූ) ශුද්ධ වූ මාසයන් ද කැපකළ සත්වයා ද (සලකුණු වශයෙන් ගෙලෙහි පලඳනු ලබන) මාල ද ජනයින්ට ස්ථාවරයක් වශයෙන් අල්ලාහ් පත් කර ඇත. එය අහස්හි ඇති දෑ ද මිහිතලයෙහි ඇති දෑ ද අල්ලාහ් දන්නේයැ'යි ද අල්ලාහ් සියලු දෑ පිළිබඳව සර්වඥ යැයි ද නුඹලා දැන ගැනීම පිණිසය."/>
        <aya index="98" text="අල්ලාහ් දඬුවම් කිරීමෙහි දැඩි බව ද අල්ලාහ් අති ක්ෂමාශීලී පරම කරුණාභරිත බව ද නුඹලා දැන ගනිවු."/>
        <aya index="99" text="(දේව පණිවිඩය නුඹලාට) දැන්වීම මිස 'රසූල්වරයා' කෙරෙහි (වෙනත් වගකීමක්) නොවීය. තවද අල්ලාහ් නුඹලා හෙළි කරන දෑ ද නුඹලා සඟවන දෑ ද දන්නේය."/>
        <aya index="100" text="&quot;අයහපත්(තහනම්) දෑ බහුලව තිබීම නුඹව මවිතයට පත් කළද යහපත්(අනුමත) දෑ හා අයහපත් දෑ සමාන නොවන්නේය. එබැවින් නුවණැත්තනි! නුඹලා ජයග‍්‍රහණය කරනු පිණිස නුඹලා අල්ලාහ්ට බිය භක්තිමත් වවු&quot; යැයි (නබිවරය,) නුඹ පවසවු."/>
        <aya index="101" text="විශ්වාස කළවුනි! (ඇතැම් අනවශ්‍යය) කරුණු පිළිබඳව නුඹලා ප‍්‍රශ්න නොකරවු. ඒවා නුඹලාට හෙළිදරව් කරනු ලැබූවේ නම් නුඹලාව ඒවා අමනාපයට පත් කරවනු ඇත. තවද අල් කුර්ආනය පහළ කරනු ලබන අවස්ථාවේ ඒ පිළිබඳව නුඹලා විමසන්නෙහු නම් නුඹලාට ඒවා හෙළිදරව් කරනු ලැබේ.(පෙර විමසූ) එය පිළිබඳව අල්ලාහ් සමාව දෙනු ඇත. අල්ලාහ් අති ක්ෂමාශීලීය පරම දයාබරය."/>
        <aya index="102" text="සැබැවින්ම නුඹලාට පෙර වූ පිරිසක් (ඔවුන්ගේ නබිවරුන්ගෙන්) ඒවා(අනවශ්‍යය කරුණු) විමසා සිටියෝය. පසුව එමගින් ඔවුහු ප‍්‍රතික්ෂේපකයින් බවට පත් වූහ."/>
        <aya index="103" text="බහීරා, සාඉබා, වසීලා හා හාම් යන දෑ (නුඹලාට ආගමික කටයුත්තක් ලෙස) අල්ලාහ් පත් නොකළේය. එනමුත් ප‍්‍රතික්ෂේප කළවුන් අල්ලාහ් කෙරෙහි බොරු ගොතන්නෝය. තවද ඔවුන්ගෙන් වැඩි දෙනා (මේ පිළිබඳව) අවබෝධ කර නොගනිති."/>
        <aya index="104" text="තවද &quot;අල්ලාහ් (අල් කුර්ආනයෙන්) පහළ කළ දෑ වෙත ද රසූල්වරයා වෙත ද නුඹලා පැමිණෙවු&quot; යැයි (ප‍්‍රතික්ෂේපක) ඔවුනට පවසනු ලැබූ කල්හි &quot;අපගේ මුතුන්මිත්තන් කවර දැයක් මත (සිටිනු) අපි දුටුවෙමුද එයම අපට ප‍්‍රමාණවත් යැ&quot;යි ඔවුහු පැවසුවෝය. ඔවුන්ගේ මුතුන්මිත්තන් කිසිවක් නොදන්නන් ලෙස හා ඔවුන් යහමග නොලැබූවන් ලෙස සිටියදී ද? (ඔවුන්ට මුතුන්මිත්තන්ව ප‍්‍රමාණවත් වුයේ?)"/>
        <aya index="105" text="විශ්වාස කළවුනි! නුඹලා (පිළිබඳව වූ වගකීම) නුඹලා මතමය. නුඹලා යහමගෙහි සිටින්නෙහු නම්, මුළාවට පත් වූ අය නුඹලාට (කිසිදු) හානියක් කිරීමට නොහැක. නුඹලා සියල්ලන්ගේ නැවත යොමු වන ස්ථානය අල්ලාහ් වෙතය. එවිට නුඹලා කරමින් සිටි දෑ පිළිබඳව ඔහු නුඹලාට දන්වන්නේය."/>
        <aya index="106" text="විශ්වාස කළවුනි! නුඹලාගෙන් කෙනෙකුට මරණය පැමිණී(මට ආසන්න වූ)යේ නම් අවසන් කැමැත්ත ප‍්‍රකාශ කරන මොහොතේ නුඹලා අතුරින් යුක්තිගරුක දෙදෙනෙකු නුඹලා අතර සාක්ෂි වශයෙන් සිටිය යුතුව ඇත. නැතහොත් නුඹලා මිහිතලයෙහි ගමන් කරමින් සිට මරණයේ අභාග්‍යය නුඹලාට අත්වූයේ නම්, නුඹලා(ගේ දහමෙහි) නොවන වෙනත් දෙදෙනෙකු (සාක්ෂි වශයෙන්) සිටිය යුතුව ඇත. නුඹලා (ඔවුන් කෙරෙහි) සැක කළෙහු නම් නුඹලා 'සලාතයට' පසු ඔවුන් දෙදෙනාව (දිවුරීම සඳහා) රඳවා ගත යුතුය.පසුව &quot;ඔහු සමීප ඥාතියෙකු වුවද අපි ඒ සඳහා මිලක් නොගන්නෙමු. තවද අල්ලාහ්ගේ සාක්ෂිය අපි වසන් නොකරන්නෙමු. එවිට අපි සැබැවින්ම පාපතරයින්ගෙන් වන්නෙමු&quot; යැයි අල්ලාහ් මත ඔවුන් දෙදෙනා දිවුරා සිටිය යුතුය."/>
        <aya index="107" text="ඔවුන් දෙදෙනාම (අසත්‍යය දිවුරුම යන) පාපයට සුදුස්සන් (වූ) බවට අනාවරණය කරනු ලැබුවේ නම් තමන් කෙරෙහි (උරුමකම් පෑමට) වඩාත් සමීප වූ සුදුස්සන් අතුරින් වෙනත් දෙදෙනෙකු ඔවුන් දෙදෙනාගේ ස්ථානයට (සාක්ෂිකරුවන් ලෙස) පෙනී සිටිය යුතුය. තවද &quot;අපගේ සාක්ෂිය මොවුන් දෙදෙනාගේ සාක්ෂියට වඩා ඉතා සත්‍යය. තවද අපි සීමාව ඉක්මවා නොගියෙමු. එ(සේ කළ )විට සැබැවින්ම අපි අපරාධකරුවන් අතුරින් වන්නෙමු.&quot; යැයි ඔවුන් දෙදෙනා අල්ලාහ් කෙරෙහි දිවුරා සිටිය යුතුයි."/>
        <aya index="108" text="(අසත්‍යය ලෙස දිවුරුම් කළ) ඔවුහු සාක්ෂිය එහි සැබෑ අයුරින්ම ගෙන ඒමට ද නැතහොත් (සත්‍යවන්තයින් වූ) ඔවුන්ගේ දිවුරුම්වලින් පසුව (අසත්‍ය ලෙස දිවුරුම් කළවුන්ගේ) දිවුරුම් නිෂ්ප‍්‍රභ කරනු ලැබීම පිළිබඳව ඔවුන් බියවීමට ද මෙ(ම තීරණ)ය ඉතා සමීපය. නුඹලා අල්ලාහ්ට බිය භක්තිමත් වවු. තවද නුඹලා (ඔහුගේ උපදෙසට) සවන් දෙවු. පාපතර පිරිසට අල්ලාහ් යහමග පෙන්වන්නේ නැත."/>
        <aya index="109" text="'රසූල්වරුන්ව' අල්ලාහ් එක්රැස් කරන (විනිශ්චය) දින (නුඹ සිහිපත් කරවු. එදින) &quot;(නුඹලාගේ ජනයින්ව නුඹලා කැඳවන විට) නුඹලාට කවර පිළිතුරක් දෙනු ලැබුවේදැ?&quot;යි ඔහු(අල්ලාහ් රසූල්වරුන්ගෙන්) විමසනු ඇත. (එයට) &quot;අපට (ඔවුන්ගේ සිත්තුළ තිබූ දෑ පිළිබඳව) කිසිඳු දැනුමක් නැත. සැබැවින්ම ඔබමය ගුප්ත දෑ (පිළිබඳව) මැනවින් දන්නා&quot; යැයි ඔවුන් පවසනු ඇත."/>
        <aya index="110" text="&quot;අහෝ මර්යම්ගේ පුත් ඊසා! නුඹ කෙරෙහි හා නුඹගේ මව කෙරෙහි වූ මාගේ භාග්‍යය නුඹ සිහිපත් කරවු&quot; යැයි අල්ලාහ් (ඊසාට විනිශ්චය දිනදී) පවසන අවස්ථාව (නබිවරය, සිහිපත් කරවු.) එනම්, (ඊසා!) නුඹට රූහුල් කුද්ස් (නම් 'ජිබ්රීල්') මගින් මම නුඹට තොටිල්ලෙහි (සිටි අවදියේ) ද තරුණ වියේ ද නුඹ ජනයාට කතා කිරීමට සහය දුන් අවස්ථාව ද, නුඹට (පෙර රසූල්වරුන්ගේ) ධර්ම පුස්තකය(න්) ද ප‍්‍රඥාව ද 'තව්රාතය' ද 'ඉන්ජීලය' ද මා නුඹට ඉගැන් වූ අවස්ථාව ද, මාගේ අනුමැතියෙන් මැටියෙන් පක්ෂියෙකුගේ හැඩය මෙන් (හැඩයක්) නුඹ නිර්මාණය කර මාගේ අනුමැතියෙන් එහි නුඹ පිඹ එවිට එය පක්ෂියෙකු වූ අවස්ථාව ද, නුඹ (උත්පත්තියෙන්ම) අන්ධ හා ලාදුරු රෝගීන් මාගේ අනුමැතියෙන් සුව කළ (අවස්ථාව) ද, මාගේ අනුමැතියෙන් මළවුන්ව (ප‍්‍රාණය ලබා දී මිනී වළෙන්) නුඹ බැහැර කළ අවස්ථාව ද, ඉස්රාඊල්ගේ දරුවන් වෙත පැහැදිලි සාධකයන් නුඹ ගෙන ආ කල්හි &quot;මෙය පැහැදිලි හූනියමක් මිස නැතැ&quot;යි ඔවුන් අතුරින් ප‍්‍රතික්ෂේප කළවුන් පැවසූ අවස්ථාවේ ඔවුන්ව නුඹගෙන්(නුඹව ඝාතනය කිරීමෙන්) මම වැළැක් වූ අවස්ථාව ද (සිහිපත් කරවු.)"/>
        <aya index="111" text="තවද &quot;මා හා මාගේ රසූල්වරයාව විශ්වාස කරවු&quot; යැයි (ඊසාගේ) අනුගාමිකයින්ට (ඊසා මගින්) මම(අල්ලාහ්) 'වහී' (දේව පණිවිඩ) හෙළිදරව් කළ අවස්ථාව (සිහිපත් කරවු). &quot;අපි විශ්වාස කළෙමු. තවද සැබැවින්ම අපි මුස්ලිම්වරුන්(අවනත වූවන්) යැයි ඔබ සාක්ෂි දරවු&quot; යැයි ඔවුහු පැවසුවෝය."/>
        <aya index="112" text="&quot;අහෝ මර්යම්ගේ පුත් ඊසා! අහසින් (ආහාර) බන්දේසියක් අපට පහළ කිරීමට නුඹගේ පරමාධිපතිට හැකි දැ?&quot;යි (ඊසා නබිවරයාගේ) අනුගාමිකයන් පැවසූ අවස්ථාව (සිහිපත් කරවු. එවිට) &quot;නුඹලා විශ්වාසිකයින්ව සිටියෙහු නම් නුඹලා අල්ලාහ්ට බිය භක්තිමත් වවු&quot; යැයි ඔහු(ඊසා) පැවසුවේය."/>
        <aya index="113" text="&quot;එයින් අපි අනුභව කිරීමට ද අපගේ හදවත් සන්සුන් වීමට ද නුඹ අපට සත්‍යයම පවසා ඇති බව අප දැන ගැනීමට ද එය කෙරෙහි අපි සාක්ෂිකරුවන් අතුරින් වීමට ද අපි අපේක්ෂා කරන්නෙමු&quot; යැයි ඔවුහු පැවසූහ."/>
        <aya index="114" text="&quot;අහෝ අපගේ පරමාධිපති වන අල්ලාහ්! අපට ද අපගේ ආරම්භකයින්ට ද (පසු පැමිණෙන) අපගේ අවසානකයින්ට ද උත්සවයක් වශයෙන් ද ඔබගෙන් වූ සංඥාවක් වශයෙන් ද අහසින් අපට (ආහාර) බන්දේසියක් පහළ කරනු මැනව! තවද අපට ජීවන සම්පත් ලබා දෙනු මැනව! ඔබ ජීවින සම්පත් ලබා දීමෙහි අති ශ්‍රේෂ්ඨයා&quot; යැයි මර්යම්ගේ පුත් ඊසා පැවසුවේය."/>
        <aya index="115" text="&quot;සැබැවින්ම මම නුඹලා කෙරෙහි එය පහළ කරන්නෙකු වෙමි. (නමුත්) නුඹලා අතුරින් එයට පසුව කවරෙකු ප‍්‍රතික්ෂේප කරන්නේ ද එවිට සැබැවින්ම ලෝක වාසීන් අතුරින් කිසිවෙකුට මා දඬුවම් නොකළ දඬුවමකින් ඔහුට මම දඬුවම් කරන්නෙමි&quot; යැයි අල්ලාහ් පැවසුවේය."/>
        <aya index="116" text="&quot;අහෝ මර්යම්ගේ පුත් ඊසා! 'අල්ලාහ් හැර මා හා මාගේ මව දෙවිවරුන් වශයෙන් නුඹලා ගනිවු' යැයි නුඹ ජනයාට පැවසුවේදැ?&quot;යි අල්ලාහ් (විනිශ්චය දින ඊසාට) පවසන අවස්ථාව (නුඹ සිහිපත් කරවු.) &quot;ඔබ අති පිවිතුරුය. මාහට අයිතියක් නොමැති දැයක් මා පැවසීමට මට (සුදුසු) නොවීය. මම එය පවසා සිටියේ නම් එය සැබැවින්ම ඔබ දන්නෙහිය. මාගේ සිතෙහි ඇති දෑ ඔබ දන්නෙහිය. තවද ඔබ තුළ ඇති දෑ මම නොදනිමි. සැබැවින්ම ඔබමය ගුප්ත දෑ (පිළිබඳව) මැනවින් දන්නා&quot; යැයි ඔහු(ඊසා) පවසනු ඇත."/>
        <aya index="117" text="&quot;මාගේ පරමාධිපති හා නුඹලාගේ පරමාධිපති වන අල්ලාහ්ට නුඹලා නමදිවු යනුවෙන් ඔබ මා හට අණ කළ දෑ මිස (අන් කිසිවක්) ඔවුනට මම නොපැවසුවෙමි. තවද ඔවුන් අතර මා සිටි තාක්කල් මම ඔවුන් කෙරෙහි සාක්ෂිකරුවෙකු වූයෙමි. (නමුත්) ඔබ මා (අහස දෙසට ඔසවා) අත්පත් කළ කල්හි ඔබමය ඔවුන් කෙරෙහි නිරීක්ෂකයෙකුව සිටියේ. ඔබ සියලු දෑ කෙරෙහි සාක්ෂි දරන්නාය."/>
        <aya index="118" text="ඔවුනට ඔබ දඬුවම් කරන්නෙහි නම් (කෙසේ වෙතත්) සැබැවින්ම ඔවුන් ඔබගේ ගැත්තන්ය. ඔබ ඔවුනට සමාව දෙන්නෙහි නම් සැබැවින්ම ඔබමය අති බලසම්පන්න සර්ව ප‍්‍රඥාවන්ත වන්නේ.&quot; (යැයි ද ඊසා පවසන්නේය.)"/>
        <aya index="119" text="&quot;මෙ(ම විනිශ්චය දින)ය සත්‍යයවන්තයින්ට ඔවුන්ගේ සත්‍යය ප‍්‍රයොජනවත් වන දිනයයි&quot; යැයි අල්ලාහ් පවසනු ඇත. ඔවුනට (ස්වර්ග) උයන් ඇත. ඊට යටින් ගංගාවෝ ගලා බසිති. නිරන්තරයෙන්ම (ඔවුහු) එහි සදාතනිකයෝ වෙති. ඔවුන් පිළිබඳව අල්ලාහ් තෘප්තියට පත් විය. ඔවුහුද ඔහු පිළිබඳව තෘප්තියට පත් වූහ. එයයි මහත් වූ ජයග‍්‍රහණය වන්නේ."/>
        <aya index="120" text="අහස්හි ද මිහිතලයේ ද ඒවායෙහි ඇති දෑහි ද ආධිපත්‍යය අල්ලාහ් සතුය. තවද ඔහු සියලු දෑ කෙරෙහි අති බලසම්පන්නය."/>
    </sura>
    <sura index="6" name="">
        <aya index="1" text=" සියලු පැසසුම් අහස් හා මිහිතලය මවා අන්ධකාරයන් හා ආලෝකය ඇති කළ අල්ලාහ් සතුය. ඉන් පසුවද ප‍්‍රතික්ෂේප කළවුන් ඔවුන්ගේ පරමාධිපතිට (නැමදුමෙහි වෙනත් දෑ) සමාන කරන්නෝය."/>
        <aya index="2" text="මැටියෙන් නුඹලාව මවා පසුව (නුඹලාට ආයුෂ) කාලයක් නියම කළේද ඔහුමය. තවද ඔහු අබියස (විනිශ්චය දිනදී නුඹලාව නැගිටුවනු ලැබීමට) නියම කරනු ලැබූ කාලයක් ඇත. (ප‍්‍රතික්ෂේපකයිනි,) ඉන් පසුව ද (ඒ පිළිබඳව) නුඹලා සැක කරන්නෙහුය."/>
        <aya index="3" text="තවද අහස්හි හා මිහිතලයෙහි (නැමදුමට සුදුස්සා වූ) අල්ලාහ් ඔහුය. නුඹලා සඟවන දෑ ද නුඹලා හෙළිදරව් කරන දෑ ද ඔහු දන්නේය. තවද නුඹලා උපයන දෑ ද ඔහු දන්නේය."/>
        <aya index="4" text="ඔවුන්ගේ පරමාධිපතිගේ සංඥා අතුරින් (යම්) සංඥාවක්, ඔවුන් එය ප‍්‍රතික්ෂේප කරන්නන්ව සිටියා මිස ඔවුන් වෙත පැමිණියේ නැත."/>
        <aya index="5" text="සත්‍යය ඔවුන් වෙත පැමිණි කල්හි ඔවුන් එය අසත්‍යය කළෝය. එබැවින් ඔවුන් කුමක් සමච්චල් කරමින් සිටියේ ද එම (දඬුවම පිළිබඳ) පුවත් ඔවුන් වෙත පැමිණෙනු ඇත."/>
        <aya index="6" text="ඔවුනට පෙර කොපමණ පරපුරක් අපි විනාශ කළෙමු දැයි ඔවුහු නුදුටුවෝ ද? අපි නුඹලාව ස්ථාපිත නොකළ අයුරින් ඔවුන්ව මිහිතලයෙහි (අධිකාරය දී) ස්ථාපිත කළෙමු. තවද අපි ඔවුන් වෙත අහසින් (වර්ෂාව අවශ්‍ය පරිදි) අධිකව යැව්වෙමු. ඔවුන්(ගේ වාසස්ථානයන්)ට පහළින් ගලා බසිනා ගංගාවන් අපි ඇති කළෙමු. පසුව ඔවුන්ගේ පාපයන් හේතුවෙන් ඔවුන්ව අපි විනාශ කළෙමු. තවද ඔවුනට පසු අපි වෙනත් පරපුරක් බිහි කළෙමු."/>
        <aya index="7" text="(නබිවරය,) පිටුවෙහි ලියැවුණු ධර්ම පුස්තකයක් අප ඔබ වෙත පහළ කර, එය ඔවුන් තම දෑත් වලින් ස්පර්ශ කළේ නම් ද &quot;මෙය පැහැදිලි හූනියමක් මිස නැතැ&quot;යි ප‍්‍රතික්ෂේප කළවුන් පවසනු ඇත."/>
        <aya index="8" text="තවද (නබිවරයෙකු බව තහවුරු කිරීම පිණිස) &quot;මොහු කෙරෙහි 'මලක්වරයෙකු' පහළ කරනු ලැබ යුතු නොවේ දැ?&quot;යි ඔවුහු පවසති. අපි මලක්වරයෙකු පහළ කළේ නම් (ඔවුන්ගේ විනාශයේ) කරුණ තීරණය කරනු ලබනු ඇත. පසුව ඔවුනට අවකාශ දෙනු නොලැබේ."/>
        <aya index="9" text="තවද අපි ඔහුව(නබිවරයාව) මලක්වරයෙකු බවට පත් කළේ නම් අපි ඔහුව (නුඹලාට දර්ශනය කළ හැකි) මිනිසෙකු බවටම පත් කර ඇත්තෙමු. තවද ඔවුන් ව්‍යාකූලත්වයට පත්ව සිටි දැයින් අපි ඔවුන්ව ව්‍යාකූලත්වයට පත් කරන්නෙමු."/>
        <aya index="10" text="(නබිවරය,) සැබැවින්ම නුඹට පෙර ද 'රසූල්වරුන්' (තම සමූහයා විසින්) සමච්චලයට ලක් කරනු ලැබීය. එබැවින් ඔවුන්ට('රසූල්වරුන්ට') සමච්චල් කළවුන්ව ඔවුන් සමච්චල් කරමින් සිටි දෑ(දඬුවම) වටලා ගත්තේය."/>
        <aya index="11" text="(නබිවරය, ජනයින්ට) නුඹ පවසවු. &quot;නුඹලා මිහිතලයෙහි ගමන් කරවු. පසුව අසත්‍යය කළවුන්ගේ අවසානය කෙසේ වී දැයි (නිරීක්ෂා කර) බලවු.&quot;"/>
        <aya index="12" text="&quot;අහස්හි හා මිහිතලයෙහි ඇති දෑ කවරෙකු සතු වන්නේ දැ?&quot;යි (නබිවරය,) නුඹ විමසවු. &quot;අල්ලාහ් සතු යැ&quot;යි නුඹ පවසවු. ඔහු කාරුණාව තමන් කෙරෙහිම නියම කර ගත්තේය. (මළවුන්) නැගිටුවනු ලබන දිනය සඳහා නුඹලාව සැබැවින්ම ඔහු එක් රැස් කරන්නේය. ඒ පිළිබඳව කිසිදු සැකයක් නැත. තමන්ටම පාඩු ඇති කර ගත්තවුන් (වන) ඔවුහු (මේ පිළිබඳව) විශ්වාස නොකරති."/>
        <aya index="13" text="රාත‍්‍රියෙහි හා දහවලෙහි වෙසෙන දෑ ඔහුටම සතුය. තවද ඔහු සර්ව ශ‍්‍රාවකය සර්වඥය."/>
        <aya index="14" text="&quot;අහස්හි හා මිහිතලයේ මුල් උත්පාදකයා වන අල්ලාහ් හැර (අන් අයෙකු) භාරකරුවෙකු වශයෙන් මම ගන්නෙම් ද? තවද ඔහු (සියල්ලන්ට) ආහාර සපයන්නේය. ඔහුට (කිසිවෙකු විසින්) ආහාර සපයනු නොලබයි&quot; යැයි (නබිවරය, ජනයින්ට) නුඹ පවසවු. &quot;අවනත වන්නන්ගෙන් ප‍්‍රමුඛයා වීමට හා සැබැවින්ම නුඹ ආදේශ තබන්නන් අතුරින් නොවවු යැයි සැබැවින්ම මම අණ කරනු ලැබුවෙමි.&quot; යැයි ද නුඹ පවසවු."/>
        <aya index="15" text="&quot;මාගේ පරමාධිපතිට මා පිටුපෑවේ නම්, සැබැවින්ම මහත් වූ දිනයක දඬුවමට මම බිය වෙමි&quot; යැයි ද නුඹ පවසවු."/>
        <aya index="16" text="එදින එයින්(දඬුවමෙන්) කවරෙකු (වළක්වනු ලැබ) හරවනු ලබන්නේද සැබැවින්ම ඔහු(අල්ලාහ්) ඔහුට කරුණාව දැක්වූවේය. තවද එයයි පැහැදිලි ජයග‍්‍රහණය වන්නේ."/>
        <aya index="17" text="අල්ලාහ් නුඹව (යම්) විපතක් මගින් ස්පර්ශ කරන්නේ නම් ඔහු හැර එය ඉවත් කරන්නෙකු නොමැත. තවද ඔහු නුඹට යහපතකින් ස්පර්ශ කරන්නේ නම් ඔහු සියලු දෑ කෙරෙහි අති බලසම්පන්නය."/>
        <aya index="18" text="ඔහුමය තම ගැත්තන්ට (වඩා) ඉහළින් බලපරාක‍්‍රම වන්නේ. තවද ඔහු සර්ව ප‍්‍රඥාවන්තය අභිඥානවන්තය."/>
        <aya index="19" text="&quot;සාක්ෂියෙන් කවර දැයක් ශ්‍රේෂ්ඨ වන්නේ දැ?&quot;යි (නබිවරය,) නුඹ විමසවු. &quot;අල්ලාහ්මය මා හා නුඹලා අතර සාක්ෂිකරුවා වන්නේ. තවද නුඹලාට හා කවරෙකුට එය(අල් කුර්ආනය) සේන්දු වූයේ ද ඔවුනට එමගින් මා අවවාද කිරීම පිණිස මෙම අල් කුර්ආනය මා වෙත 'වහී' (දේව පණිවිඩ) ලෙස පහළ කරනු ලැබීය. අල්ලාහ් සමග වෙනත් දෙවිවරුන් ඇති බවට නුඹලා සාක්ෂි දරන්නෙහි දැ?&quot;යි ද නුඹ විමසවු. &quot;මම (මෙලෙස නුඹලා සමග) සාක්ෂි නොදරන්නෙමි.&quot; යැයි පවසවු. &quot;සැබැවින්ම ඔහුමය එකම දෙවියන් වන්නේ. තවද සැබැවින්ම නුඹලා ආදේශ තබන දැයින් මම නිදොස් වූවෙකි&quot; යැයි ද නුඹ පවසවු."/>
        <aya index="20" text="අප කවරෙකුට ධර්ම පුස්තකය ලබා දුන්නේ ද ඔවුහු තමන්ගේ පුතුන් හඳුනා ගන්නා මෙන් ඔහුවද(නබිවරයාවද) හඳුනා ගනිති. තමන්ටම පාඩු ඇති කර ගත්තවුන් නම්, ඔවුහු විශ්වාස නොකරති."/>
        <aya index="21" text="කවරෙකු අල්ලාහ් පිළිබඳව බොරුවක් ගොතන්නේ ද නැතහොත් ඔහුගේ සංඥාවන් අසත්‍යය කරන්නේ ද ඔහුට වඩා මහත් අපරාධකරුවා කවරෙක් ද? සැබැවින්ම අපරාධකරුවෝ ජය නොලබති."/>
        <aya index="22" text="ඔවුන් සියල්ලන්වම අප එක්රැස් කරන දින (සිහිපත් කරවු.) එවිට &quot;නුඹලා තරයේ විශ්වාස කරමින් සිටි (ආදේශ තැබූ) නුඹලාගේ හවුල්කරුවන් (වන මිථ්‍යා දෙවිවරුන්) කොහේදැ?&quot;යි ආදේශ තැබූවන්ට අපි පවසන්නෙමු."/>
        <aya index="23" text="පසුව &quot;අපගේ පරමාධිපති වන අල්ලාහ් මත දිවුරමින්, සැබැවින්ම අපි ආදේශකයින් නොවීමු' යැයි ඔවුහු පවසනු මිස ඔවුන්ගේ පිරික්සුම(පිළිතුර) නොවීය."/>
        <aya index="24" text="ඔවුන් තමන් පිළිබඳවම අසත්‍ය ප‍්‍රකාශ කරනුයේ කෙසේ දැ?යි ද ඔවුන් ගොතමින් සිටි දෑ ඔවුන්ගෙන් මුළා වී යෑම ද (නබිවරය,) නුඹ (නිරීක්ෂණය කර) බලවු."/>
        <aya index="25" text="(නබිවරය, නුඹ අල් කුර්ආනය පාරායනය කරන විට) නුඹට ශ‍්‍රවණය කරන අයද (ප‍්‍රතික්ෂේපක) ඔවුන් අතුරින් සිටිති. තවද අපි ඔවුනට එ(ම අල් කුර්ආන)ය නොවැටහෙන සේ ඔවුන්ගේ හදවත් මත ආවරණයක් ද ඔවුන්ගේ කන් තුළ අගුලක් ද ඇති කළෙමු. තවද සියලුම සංඥාවන් ඔවුන් දුටුවද ඒවා ඔවුහු විශ්වාස නොකරති. කෙතරම්ද යත් ඔවුහු ඔබ සමඟ තර්ක කරමින් ඔබ වෙත පැමිණි විට (එම) ප‍්‍රතික්ෂේප කළවුන්, &quot;මේවා පැරැන්නන්ගේ (මිථ්‍යා) ප‍්‍රබන්ධ මිස නැතැ&quot;යි පවසති."/>
        <aya index="26" text="තවද ඔවුන් (ජනයින්ව) එ(ම මුහම්මද් නබිවරයාගෙන් හා අල් කුර්ආන)යෙන් වළක්වා ඔවුන් ද එයින් දුරස් වෙති. ඔවුන් ඔවුන්වම මිස විනාශ කරගන්නේ නැත. තවද (ඒ බව) ඔවුහු නොහඟති."/>
        <aya index="27" text="(නිරා) ගින්න අබියස ඔවුන්ව සිටවනු ලබන අවස්ථාව නුඹ දුටුවෙහි නම්, එවිට ඔවුහු &quot;අහෝ අපව ආපසු (ලොවට) හරවා යවනු ලබන්නේ නම් (මැනව! එවිට) අපි අපගේ පරමාධිපතිගේ සංඥාවන් අසත්‍යය නොකරන්නෙමු. තවද අපි විශ්වාසිකයින් අතුරින් වන්නෙමු&quot; යැයි පවසති."/>
        <aya index="28" text="නමුත් මෙයට පෙර (ලෞකික ජීවිතයෙහි) ඔවුන් සඟවමින් සිටි දෑ (එනම් ප‍්‍රතික්ෂේපය හා ආදේශ කිරීම එදින) ඔවුනට හෙළි විය. තවද ඔවුන් (එසේ) නැවත (මෙලොවට) හරවා යවනු ලැබුවේ නම් කුමකින් ඔවුන්ව වළක්වනු ලැබුවේ ද එය වෙත ඔවුන් නැවත යනු ඇත. තවද සැබැවින්ම ඔවුන් අසත්‍යවන්තයින්ය."/>
        <aya index="29" text="තවද &quot;මෙ(ම ජීවිත)ය, අපගේ මෙලොව ජීවිතය මිස නැත. තවද අපි (මරණින් මතු) නැවත නැගිටුවනු ලබන්නන් නොවෙමු.&quot; යැයි ඔවුහු (මෙලොවෙහි) පැවසුවෝය."/>
        <aya index="30" text="තවද ඔවුන්ගේ පරමාධිපති අබියස ඔවුන්ව සිටවනු ලබන අවස්ථාව නුඹ දුටුවෙහි නම් (මහත් වූ කරුණක් නුඹ දකින්නෙහිය. එවිට) &quot;මෙය සත්‍යය නොවේ ද?&quot; යැයි (ඔවුන්ට) ඔහු(අල්ලාහ්) පවසයි. &quot;එසේය. අපගේ පරමාධිපති මත දිවුරමින් (එය සත්‍යයකි)&quot; යැයි ඔවුහු පවසති. &quot;එසේ නම් නුඹලා ප‍්‍රතික්ෂේප කරමින් සිටි දෑ හේතුවෙන් (මෙම) දඬුවම රස විඳිවු&quot; යැයි ඔහු(අල්ලාහ්) පවසයි."/>
        <aya index="31" text="(විනිශ්චය දිනහි) අල්ලාහ්ව හමුවීම අසත්‍යය කළ අය සැබැවින්ම පාඩු වින්දෝය. කෙතරම්ද යත් (ලොව අවසන්) හෝරාව අනපේක්ෂිතව ඔවුන් වෙත පැමිණි විට ඔවුන්ගේ පිටකොන්ද මත ඔවුන්ගේ (පාප) බර ඔවුහු උසුලාගෙන සිටියදී &quot;අප එ(ලොවෙ)හි නොසැලකිලිමත්ව කටයුතු කිරීමෙහි (ඇති වූ) අහෝ! අපගේ කනගාටුව&quot; යැයි ඔවුහු (පසුතැවිල්ලෙන්) පවසති. දැන ගනු. ඔවුන් උසුලන දෑ නරකය."/>
        <aya index="32" text="ලෞකික ජීවිතය කෙළිදෙළක් හා පුහු විනෝදයක් මිස නැත. තවද බිය භක්තිය ඇත්තන්ට මතුලොව නිවස(ස්වර්ගය) ඉතා ශ්‍රේෂ්ඨය. (මේ බව) නුඹලා වටහා නොගනුයේ ද?"/>
        <aya index="33" text="(නබිවරය,) සැබැවින්ම (ප‍්‍රතික්ෂේපිත) ඔවුන් ප‍්‍රකාශ කරන දෑ නුඹව දුකට පත් කරන බව අපි දනිමු. සැබැවින්ම ඔවුහු නුඹව අසත්‍යය නොකරන්නෝය. නමුත් අපරාධකරුවන් අල්ලාහ්ගේ සංඥාවන් ප‍්‍රතික්ෂේප කර (අසත්‍යය කර)න්නෝය."/>
        <aya index="34" text="තවද සැබැවින්ම නුඹට පෙරද (මෙලෙසම) රසූල්වරුන්ව අසත්‍යය කරනු ලැබූහ. එවිට ඔවුහු අසත්‍යය කරනු ලැබීම කෙරෙහි ඉවසා සිටියහ. තවද අපගෙන් වූ උපකාරය ඔවුන් වෙත පැමිණෙන තෙක් ඔවුන් පීඩාවට පත් කරනු ලැබූහ. තවද අල්ලාහ්ගේ වදන් වෙනස් කරන කිසිවෙකු නැත. සැබැවින්ම (පෙර වූ) 'රසූල්වරුන්ගේ' පුවත් අතුරින් (සමහරක්) නුඹ වෙත පැමිණ ඇත."/>
        <aya index="35" text="තවද ඔවුන්ගේ පිටුපෑම නුඹ කෙරෙහි මහත් වූවා නම්, එවිට නුඹ මිහිතලයෙහි (පතුලට බැස යෑමට) උමඟක් හෝ අහසෙහි (ඉහළට නැග යෑමට) ඉණිමඟක් හෝ සොයා (ඔවුන් අපේක්ෂා කරන පරිදි) ඔවුන් වෙත සංඥාවක් නුඹ ගෙන එන්නට හැකි නම් (එසේ කරවු.) තවද අල්ලාහ් අභිමත කළේ නම් ඔවුන් සියල්ලන්වම ඔහු යහමග වෙත එක්රැස් කරන්නට තිබිණ. එබැවින් අඥානයින් අතුරින් සැබැවින්ම නුඹ නොවවු."/>
        <aya index="36" text="(නුඹගේ 'කැඳවීමට' ප‍්‍රතිචාරය දක්වනුයේ ශ‍්‍රවණය කරන්නන්මය. තවද (හදවත ප‍්‍රතික්ෂේපයෙන්) මියගියවුන්, අල්ලාහ් ඔවුන්ව (විනිශ්චය දින) නැගිටුවා පසුව ඔහු වෙතම ඔවුන්ව නැවත යොමු කරවනු ලබන්නේය."/>
        <aya index="37" text="&quot;ඔහුගේ පරමාධිපතිගෙන් වූ (අප අපේක්ෂා කරන පරිදි) සංඥාවක් ඔහු වෙත පහළ කරනු නොලැබුවේ මන්දැ?&quot;යි (ප‍්‍රතික්ෂේපක) ඔවුහු පවසති. &quot;සැබැවින්ම සංඥාවක් පහළ කිරීමට අල්ලාහ් ශක්තිය ඇත්තාය. නමුත් ඔවුන්ගෙන් බහුතරය (ඒ පිළිබඳව) නොදනිති."/>
        <aya index="38" text="මිහිතලයෙහි (වෙසෙන) කවර ජීවියෙකු වුව ද, තම අත්තටු වලින් පියාඹා යන කුරුල්ලෙකු වුව ද, (උන් සියල්ල) නුඹලා වැනිම සමූහයන් මිස නැත. ලේඛනයෙහි කිසිවක් (සටහන් නොකර) අපි අත් නොහළෙමු. පසුව ඔවුන්ගේ පරමාධිපති වෙත ඔවුන්ව එක්රැස් කරනු ලබන්නෝය."/>
        <aya index="39" text="අපගේ (අල් කුර්ආනයේ) වදන් අසත්‍යය කළ අය අන්ධකාරයන්හි වූ බිහිරන් හා ගොළුවන්ය. අල්ලාහ් තමන් අභිමත කළ අයව නොමග යෑමට ඉඩ හරින්නේය. තවද තමන් අභිමත කළ අයව ඍජු මාර්ගය වෙත පත් කරන්නේය."/>
        <aya index="40" text="(නබිවරය, ප‍්‍රතික්ෂේපකයින්ට) නුඹ පවසවු. &quot;නුඹලා වෙත අල්ලාහ්ගේ දඬුවම පැමිණියා නම් හෝ (ලොව අවසන්) හෝරාව පැමිණියා නම් අල්ලාහ් හැර සෙසු අයව නුඹලා ඇයැදින්නෙහි දැ?යි නුඹලා අවධානය කළෙහුද?&quot; නුඹලා සත්‍යවාදීන්ව සිටියේ නම් (පිළිතුරු දෙවු)."/>
        <aya index="41" text="එසේ නොව, නුඹලා ඔහුවම ඇයැද සිටින්නෙහුය. එවිට ඔහු අභිමත කළේ නම් නුඹලා කුමක් සඳහා (ඔහුව) ඇයැද සිටින්නේද එ(ම දණ්ඩන)ය ඔහු ඉවත් කරන්නේය. තවද නුඹලා ආදේශ කරමින් සිටි දෑ නුඹලා අමතක කර දමන්නෙහුය."/>
        <aya index="42" text="(නබිවරය,) සැබැවින්ම නුඹට පෙරවූ සමූහයන් වෙත අපි ('රසූල්වරුන්ව') එවා ඇත්තෙමු. තවද දුෂ්කරතා හා දැඩි උවදුරු වලින් ඔවුන්ව(සමූහයාව) අපි ග‍්‍රහණය කළෙමු. (එමගින්) ඔවුන් යටහත් පහත් විය හැක්කේය."/>
        <aya index="43" text="තවද අපගේ දුෂ්කරතාවන්(දඬුවම) ඔවුන් වෙත පැමිණි විට ඔවුන් යටහත් පහත් විය යුතු නොවේද? එනමුත් ඔවුන්ගේ හදවත් දැඩි විය. තවද ඔවුන් කරමින් සිටි (පාපකාරී) දෑ 'ෂෙයිතාන්' ඔවුනට (ආකර්ෂණය වන පරිදි) අලංකාර කර පෙන්වීය."/>
        <aya index="44" text="එබැවින් කුමක් මගින් ඔවුනට උපදෙස් දෙනු ලැබූවේ ද ඔවුහු එය අමතක කර දැමූ කල්හි සියලු දෑහි(වරප‍්‍රසාදයන්හි) දොරටු ඔවුනට අපි විවෘත කළෙමු. කෙතරම් ද යත් ඔවුන්ට දෙනු ලැබූ දෑ පිළිබඳව ඔවුන් සතුටට පත් වන විට අනපේක්ෂිතව ඔවුන්ව අපි ග‍්‍රහණය කළෙමු. එවිට ඔවුන් බලාපොරොත්තු සුන්වූවන් වූහ."/>
        <aya index="45" text="එබැවින් අපරාධ කළ පිරිසේ අවසානයා තෙක් මුලිනුපුටා දමනු ලැබීය. සියලු පැසසුම් සමස්ත විශ්වයේ පරමාධිපති අල්ලාහ් සතුය."/>
        <aya index="46" text="&quot;නුඹලාගේ ශ‍්‍රවණය ද නුඹලාගේ දසුන් ද අල්ලාහ් ඉවත් කර දමා නුඹලාගේ හදවත් වලට ඔහු මුද්‍රා තැබුවේ නම් ඒවා (නැවත) නුඹලා වෙත ගෙන ඒමට අල්ලාහ් හැර කවර දෙවියෙකු සිටී දැ?&quot;යි නුඹලා අවධානය කළෙහු දැ?&quot;යි (නබිවරය,) නුඹ පවසවු. වදන් අපි කෙසේ (විවිධාකාරව) පැහැදිලි කරන්නෙමු දැ'යි නුඹ (නිරීක්ෂණය කර) බලවු. (එයට) පසුවද ඔවුහු පිටුපාති."/>
        <aya index="47" text="&quot;අල්ලාහ්ගේ දඬුවම අනපේක්ෂිතව හෝ ප‍්‍රසිද්ධියේම නුඹලා වෙත පැමිණියේ නම් අපරාධකාර පිරිස හැරෙන්නට (අන් කිසිවෙකු) විනාශ කරනු ලැබේ දැ?යි නුඹලා අවධානය කළෙහු දැ?'යි (නබිවරය,ඔවුනට) නුඹ පවසවු."/>
        <aya index="48" text="ශුභාරංචි පවසන්නන් හා අවවාද කරන්නන් ලෙස හැර රසූල්වරුන්ව අපි නොඑවන්නෙමු. තවද කවරෙකු විශ්වාස කර (තමන්ව) සංශෝධනය කර ගත්තේ ද ඔවුනට (කිසිදු) බියක් නොමැත. තවද ඔවුහු දුකට පත් වන්නෝ ද නැත."/>
        <aya index="49" text="තවද අපගේ සංඥාවන් කවරෙකු අසත්‍යය කළේ ද ඔවුන් පාපකම් කරමින් සිටි හේතුවෙන් දඬුවම (වේදනාව) ඔවුන්ව ස්පර්ශ කරයි."/>
        <aya index="50" text="(නබිවරය, ඔවුනට) නුඹ පවසවු, &quot;මා අබියස අල්ලාහ්ගේ ධන සම්භාරයන් ඇතැ'යි මම නුඹලාට නොපවසන්නෙමි. තවද ගුප්ත දෑ (පිළිබඳව) මම නොදනිමි. සැබැවින්ම මම මලක්වරයෙකු යැයි ද මම නුඹලාට නොපවසන්නෙමි. මා වෙත පහළ කරනු ලැබූ 'වහී' (දේව පණිවිඩ) හැර මම පිළිනොපදිමි.&quot; &quot;අන්ධයා හා පෙනුමැත්තා එක සමාන වන්නේ ද? එබැවින් නුඹලා (ඒ බව) සිතා නොබලන්නෙහු දැ?&quot;යි නුඹ (ඔවුනට) පවසවු."/>
        <aya index="51" text="තවද තම පරමාධිපති වෙත එක්රැස් කරනු ලැබීම පිළිබඳව බියට පත්වන්නන්ට ඔහු(අල්ලාහ්) හැර ඔවුනට කිසිදු උදව්කරුවෙකු හා (ඔවුන්) වෙනුවෙන් මැදිහත්වන්නෙකු නොමැති බව නුඹ එ(ම අල් කුර්ආන)ය මගින් අවවාද කරවු. (එවිට) ඔවුන් බිය භක්තිමත් විය හැක්කේය."/>
        <aya index="52" text="තවද (නබිවරය,) තමන්ගේ පරමාධිපතිව, ඔහුගේ තෘප්තිය අපේක්ෂා කරමින් උදෑසන හා සවස කැඳවන්නන්ව නුඹ පලවා නොහරිවු. ඔවුන්( කළ කි‍්‍රයාවන්)ගේ ගණන් බැලීම පිළිබඳව (වගකීම්) කිසිවක් නුඹ කෙරෙහි නැත. තවද නුඹ( කළ කි‍්‍රයාවන්)ගේ ගණන් බැලීම පිළිබඳව ඔවුන් කෙරෙහි කිසිවක් නැත. එබැවින් නුඹ ඔවුන්ව පලවා හැරියේ නම් එවිට නුඹ අපරාධකරුවන් අතුරින් වන්නෙහිය."/>
        <aya index="53" text="&quot;අප අතුරින් අල්ලාහ් (යහමග) දායාද කළ යුත්තේ (දුප්පතුන් වන) මොවුන්ට දැ?යි (ප‍්‍රතික්ෂේපක ධනවතුන් වන) ඔවුහු පැවසීම පිණිස ඔවුන්ගෙන් සමහරෙකුව (තවත්) සමහරෙකු මගින් අපි මෙලෙස පිරික්සුම් කළෙමු. කෘතවේදීන් පිළිබඳව මැනවින් දන්නා අල්ලාහ් නොවේ ද?"/>
        <aya index="54" text="තවද අපගේ වදන් විශ්වාස කළවුන් නුඹ වෙත පැමිණි කල්හි &quot;නුඹලා කෙරෙහි 'සලාම්'(ශාන්තිය) අත් වේවා! නුඹලාගේ පරමාධිපති කරුණාව තමන් කෙරෙහිම නියම කරගත්තේය.නුඹලා අතුරින් කවරෙකු අඥානකමින් (යම්) නරකක්(පාපයක්) කර එයට පසුව පශ්චාත්තාප වී (තමන්ව) සංශෝධනය කර ගත්තේද එවිට සැබැවින්ම ඔහු(අල්ලාහ්) අති ක්ෂමාශීලීය පරම කරුණාභරිතය&quot; යැයි (නබිවරය,) නුඹ පවසවු."/>
        <aya index="55" text="මෙලෙස අපි වදන් පැහැදිලි කරන්නෙමු. (මක්නිසාද යත්) වැරදිකරුවන්ගේ මාර්ගය පැහැදිලි වනු පිණිසය."/>
        <aya index="56" text="&quot;අල්ලාහ් හැර නුඹලා කැඳවන දෑ මා නැමදීමට සැබැවින්ම මා වළක්වනු ලැබ ඇතැ&quot;යි (නබිවරය, ඔවුනට) නුඹ පවසවු. (තවද) &quot;නුඹලාගේ මනෝ ඉච්ඡාවන් මම අනුගමනය නොකරමි. එ(සේ අනුගමනය කළ)විට මම නොමග ගිය අයෙකු වන්නෙමි. තවද මම යහමග ලැබූවන්ගෙන් (කෙනෙකු) නොවෙමි.&quot; යැයි ද නුඹ පවසවු."/>
        <aya index="57" text="&quot;සැබැවින්ම මම මාගේ පරමාධිපතිගෙන් වූ පැහැදිලි සාධක මත සිටිමි. තවද නුඹලා එය අසත්‍යය කළෙහුය. නුඹලා කවර දෙයක් පිළිබඳව ඉක්මන් වන්නෙහු ද එය(දඬුවම) මා සතුව නැත. තීන්දුව අල්ලාහ් සතුව මිස (වෙනත් කිසිවෙකු සතුව) නැත. ඔහු සත්‍යය දන්වා සිටින්නේය. තවද ඔහු විනිශ්චය ලබා දෙන්නන්ගෙන් අති ශ්‍රේෂ්ඨයැ&quot;යි නුඹ පවසවු."/>
        <aya index="58" text="&quot;නුඹලා කවර දෙයක් පිළිබඳව ඉක්මන්වන්නෙහු ද එය මා සතුව ඇත්නම් මා අතර හා නුඹලා අතර වූ කරුණ(දඬුවම) තීන්දු කරනු ලබන්නට තිබුණි. තවද අපරාධකරුවන් පිළිබඳව අල්ලාහ් මැනවින් දන්නාය&quot; යැයි නුඹ පවසවු."/>
        <aya index="59" text="තවද ගුප්ත දෑහි යතුරු ඔහු සතුව ඇත. ඔහු හැර (අන්) කිසිවෙකු ඒවා නොදනියි. තවද ඔහු ගොඩබිමෙහි හා සාගරයෙහි ඇති දෑ දන්නේය. (ගසක) කොළයක් බිම වැටෙන්නේ නැත, ඔහු එය දැනගෙන සිටියේ නම් මිස. මිහිතලයේ (පතුලේ ඇති) අන්ධකාරයන්හි වූ බීජයක් වුවද තෙත්වූවක් වුව ද වියළිවූවක් වුව ද (එය) පැහැදිලි වූ (ලව්හුල් 'මහ්ෆූල්' නැමැති) පුස්තකයෙහි (සඳහන් වී) මිස නැත."/>
        <aya index="60" text="තවද ඔහුමය රාත‍්‍රියෙහි (නින්දේදී) නුඹලාව අත්පත් කරන්නේ. තවද දහවලෙහි නුඹලා උපයන දෑ පිළිබඳව ඔහු දන්නේය. පසුව (නුඹලා ජීවත් වීමට) නියම කරනු ලැබූ කාලය ගත කරනු ලැබීම පිණිස එහි(දහවලෙහි) නුඹලාව (නින්දෙන්) ඔහු නැගිටුවන්නේය. පසුව ඔහු වෙතමය නුඹලාගේ නැවත යොමු වන ස්ථානය ඇත්තේ. එවිට නුඹලා (මෙලොව) කරමින් සිටි දෑ පිළිබඳව ඔහු නුඹලාට දන්වන්නේය."/>
        <aya index="61" text="තවද ඔහුමය තම ගැත්තන්ට (වඩා) ඉහළින් බලපරාක‍්‍රම වන්නේ. තවද නුඹලා කෙරෙහි (මලක්වරුන්ගෙන් වූ) ආරක්ෂකයින්ව ඔහු යවන්නේය. කෙතරම්ද යත් නුඹලාගෙන් කෙනෙකුට මරණය පැමිණි විට අපගේ දේවදූතයෝ, ඔවුන් (අල්ලාහ්ගේ අණට) කිසිදු අඩුපාඩුවක් නොකර ඔහුගේ ප‍්‍රාණය අත්පත් කර ගනී."/>
        <aya index="62" text="පසුව ඔවුන්ගේ සැබෑ භාරකරුවා වන අල්ලාහ් වෙතට ඔවුන් (සියල්ලන්ම) නැවත යොමු කරනු ලබති. දැනගනිවු. විනිශ්චය ඔහු සතුය. තවද ඔහු (නුඹලා කළ දෑ පිළිබඳව) ගණන් විමසන්නන්ගේ අති ශීඝ‍්‍රයාය."/>
        <aya index="63" text="(නබිවරය, ප‍්‍රතික්ෂේපකයින්ට) නුඹ පවසවු, &quot;මෙයින් අපව ඔහු ආරක්ෂා කළේ නම් සැබැවින්ම අපි කෘතවේදීන් අතුරින් වන්නෙමු යැයි (පවසමින්) යටහත් පහත්ව හා රහසිගතව ඔහුගෙන් ප‍්‍රාර්ථනා කරමින් සිටිය දී ගොඩබිමේ හා සාගරයේ අන්ධකාරයන්ගෙන් නුඹලාව ආරක්ෂා කරනුයේ කවරෙක් ද?&quot;"/>
        <aya index="64" text="&quot;එයින් ද සියලු පීඩාවන්ගෙන් ද නුඹලාව අල්ලාහ් ආරක්ෂා කරන්නේය. පසුවද නුඹලා (අල්ලාහ්ට) ආදේශ තබන්නෙහු යැ&quot;යි ද නුඹ පවසවු."/>
        <aya index="65" text="&quot;ඔහු(අල්ලාහ්) නුඹලාට ඉහළින් හෝ නුඹලාගේ පාදයන්ට පහළින් හෝ දඬුවමක් නුඹලා කෙරෙහි යැවීමට ද කණ්ඩායම් ලෙස නුඹලාව ව්‍යාකූලත්වයට පත් කර සමහරෙකුගේ හිංසාව නුඹලාගෙන් (තවත්) සමහරෙකුට රස විඳීමට සැලැස්වීමට ද ඔහු බලය ඇත්තා යැ&quot;යි නුඹ පවසවු. ඔවුන් වටහා ගනු පිණිස (අපගේ) වදන් අපි කෙසේ (විවිධාකාරව) පැහැදිලි කරන්නෙමු දැ'යි නුඹ (නිරීක්ෂණය කර) බලවු."/>
        <aya index="66" text="මෙ(ම අල් කුර්ආන)ය සත්‍යයක්ව තිබියදී ද නුඹගේ පිරිස එය අසත්‍යය කළෝය. &quot;මම නුඹලාට භාරකරුවෙකු නොවෙමි.&quot; යැයි (නබිවරය, ඔවුනට) නුඹ පවසවු."/>
        <aya index="67" text="සෑම පුවතකටම (එය සිදුවීමෙහි ස්ථානය හා වේලාව පිළිබඳ) නිර්ණයක් ඇත. තවද (ඒ පිළිබඳව) නුඹලා මතු දැන ගනු ඇත."/>
        <aya index="68" text="අපගේ (අල් කුර්ආන්) වදන් විෂයෙහි (වැරදි සොයමින් කතාවෙහි) නියැළී සිටින්නන්ව නුඹ දකින විට, එය නොවන (වෙනත්) කතාවක ඔවුහු නියැළෙන තුරු නුඹ (ඔවුන් සමග වාඩි නොවී) ඔවුන්ව නොසලකා හරිවු. තවද (මෙම විධානයට පසුව ද) නුඹට ෂෙයිතාන් අමතක (කරවා නුඹව වාඩි) කෙරෙව්වේ නම් (එය) සිහි වූ පසු අපරාධකාර පිරිස සමඟ නුඹ වාඩි නොවවු."/>
        <aya index="69" text=" තවද ඔවුන්ගේ (වැරදි සොයමින් කතාවෙහි නියැළී සිටින්නන්ගේ පව් පින්) ගණන් විනිශ්චය පිළිබඳව (වූ වගකීම්) කිසිවක් (අල්ලාහ්ට) බිය භක්තිමත්වන්නන් කෙරෙහි නැත. නමුත් (ඔවුන් කෙරෙහි) සිහිපත් කිරීම ඔවුන් බිය භක්තිමත් වීම පිණිසය."/>
        <aya index="70" text="කවරෙකු තම දහම කෙළිදෙළක් හා පුහු විනෝදයක් ලෙස ගත්තේද ඔවුන්ව නුඹ අත හැර දමවු. තවද ලෞකික ජීවිතය ඔවුන්ව රැවටුවේය. තවද ආත්මාවක් උපයා ගත් දෑ(පාපයන්) හේතුවෙන් එ(ම ආත්ම)ය විනාශයට පත් වනු ලැබීම පිළිබඳව මෙ(ම අල් කුර්ආනය )මගින් නුඹ උපදෙස් දෙවු. අල්ලාහ් හැර භාරකරුවෙකු හා (එම ආත්මාව) වෙනුවෙන් ඇයැද සිටින්නෙකු එ(ම ආත්ම)යට නැත. සියලු (ආකාරයේ) වන්දි, (ආත්මයේ නිදහසට) වන්දි වශයෙන් ගෙවුවද එයින්(එම ආත්මයෙන්) එය භාර ගනු නොලැබේ.ඔවුන්මය තමන් උපයා ගත් දෑ හේතුවෙන් විනාශයට පත් කරනු ලැබූවන් වන්නේ. ඔවුන් ප‍්‍රතික්ෂේප කරමින් සිටි හේතුවෙන් නටන උණු ජලයෙන් වූ පානයක් ද වේදනීය දඬුවමක් ද ඔවුනට ඇත."/>
        <aya index="71" text="(නබිවරය,) නුඹ පවසවු &quot;අල්ලාහ් හැර අපට (කිසිදු) ප‍්‍රයෝජනයක් කළ නොහැකි තවද අපට (කිසිදු) හානියක් කළ නොහැකි දෑ අප ඇයැදින්නෙමු ද? අල්ලාහ් අපට යහමග පෙන් වූ පසු නැවත අපගේ විළුඹු මත (පෙර තත්ත්වයටම පිටුපා) හැරී යන්නෙමු ද? (එසේ අපි හැරෙන්නේ නම් අපද) කවරෙකු ව්‍යාකූලත්වයේ සිටියදී 'ෂෙයිතානුන්' මිහිතලයෙහි මුළාවට පත් කළේ ද ඔහු මෙන් ය. (තවද) ඔහුට 'අප වෙත (යහමගට) පැමිණෙවු' යැයි යහමග වෙත ඔහුව කැඳවන සගයින් ද සිටියෝය.&quot; &quot;සැබැවින්ම අල්ලාහ්ගේ යහ මගමය (නිවැරදි) යහමග වන්නේ. තවද විශ්වයේ පරමාධිපතිට අවනතවන්නට අපි අණ කරනු ලැබුවෙමු&quot; යැයි ද නුඹ පවසවු."/>
        <aya index="72" text="&quot;තවද නුඹලා 'සලාතය' ස්ථාපිත කරවු යැයි ද ඔහුට බිය භක්තිමත් වවු යැයි ද (අපි අණ කරනු ලැබුවෙමු)&quot; (යැයි ද නුඹ පවසවු.) ඔහු(අල්ලාහ්) වෙතමය නුඹලා එක් රැස් කරනු ලබනුයේ."/>
        <aya index="73" text="අහස් හා මිහිතලය සත්‍යය( අරමුණ)කින් යුතුව මැව්වේ ඔහුමය. (එක් දිනක් නුඹ සිහිපත් කරවු) එදින 'වනු' යැයි ඔහු පැවසූ වහාම එය(මළවුන් නැගිටු වීම හා විනිශ්චයට රැස්කිරීම ආදිය) සිදුවනු ඇත. ඔහුගේ වචනය සත්‍යය. තවද 'සූර්' (නම් හොරණෑව) පිඹිනු ලබන දිනයේ ආධිපත්‍යය ඔහු සතුය. (ඔහු) ගුප්ත දෑ හා දෘශ්‍ය දෑ දන්නාය. තවද ඔහු සර්ව ප‍්‍රඥාවන්තය අභිඥානවන්තය."/>
        <aya index="74" text="&quot;ඔබ පිළිමයන් දෙවිවරුන් වශයෙන් ගන්නෙහි ද? සැබැවින්ම මම ඔබව ද ඔබගේ පිරිස ද පැහැදිලි නොමගෙහි සිටිනු දකින්නෙමි&quot; යැයි 'ඉබ්රාහීම්' තම පියා වන ආzසර්ට පැවසූ අවස්ථාව (සිහිපත් කරවු.)"/>
        <aya index="75" text="එලෙසම අපි ඉබ්රාහීම්ට අහස්හි හා මිහිතලයේ ආධිපත්‍යය පෙන්වූයෙමු. ඔහු තරයේ විශ්වාස කරන්නන්ගෙන් කෙනෙකු වීම පිණිසය."/>
        <aya index="76" text="එබැවින් රාත‍්‍රිය ඔහුව ආවරණය කළ විට ඔහු තරුවක් දැක්කේය. &quot;මෙයයි මාගේ පරමාධිපති&quot; යැයි ඔහු පැවසුවේය. (නමුත්) එය සැඟ වී (නොපෙනී) ගිය විට &quot;සැඟ වී යන්නන්ව මම ප‍්‍රිය නොකරන්නෙමි&quot; යැයි ඔහු පැවසුවේය."/>
        <aya index="77" text="පසුව සඳු උදා වනු ඔහු දුටු විට &quot;මෙයයි මාගේ පරමාධිපති&quot; යැයි ඔහු පැවසුවේය. (නමුත්) එය සැඟ වී (නොපෙනී) ගිය විට &quot;මාගේ පරමාධිපති මට යහමග නොපෙන්වූයේ නම් සැබැවින්ම මම නොමග ගිය පිරිසෙන් කෙනෙකු වන්නෙමි&quot; යැයි ඔහු පැවසුවේය."/>
        <aya index="78" text="ඉන් පසුව හිරු උදා වනු ඔහු දුටු විට &quot;මෙයයි මාගේ පරමාධිපති මෙය (තරු හා සඳුට වඩා) අති විශාල&quot; යැයි ඔහු පැවසුවේය. (නමුත්) එය සැඟ වී (නොපෙනී) ගිය විට &quot;මාගේ ජනයිනි, නුඹලා ආදේශ කරන දැයින් සැබැවින්ම මම නිදොස් වූවෙකු වෙමි&quot; යැයි ඔහු පැවසුවේය."/>
        <aya index="79" text="&quot;සැබැවින්ම මම අහස් හා මිහිතලය උත්පාදනය කළ අය වෙත නැඹුරු වෙමින් මාගේ මුහුණ හැරෙව්වෙමි. තවද මම ආදේශකයන් අතුරින් (කෙනෙකු) නොවෙමි.&quot; (යැයි ද ඔහු පැවසුවේය.)"/>
        <aya index="80" text="ඔහුගේ ජනයා ඔහු සමග තර්ක කළෝය. &quot;සැබැවින්ම අල්ලාහ් මා හට යහමග පෙන්වා තිබිය දී ඔහු පිළිබඳව නුඹලා මා සමග තර්ක කරන්නෙහු ද? තවද නුඹලා කවර දෙයක් ඔහු සමග ආදේශ තබන්නේ ද (එයින් කිසිදු හානියක් කළ නොහැකි හෙයින්) එයට මම බිය නොවන්නෙමි. (නමුත්) මාගේ පරමාධිපති යමක් අභිමත කළා නම් මිස. මාගේ පරමාධිපති සියලු දෑ පිළිබඳව දැනුමෙන් ව්‍යාප්තය. එබැවින් නුඹලා (ඒ පිළිබඳව) මෙනෙහි නොකරන්නෙහු ද?&quot; යැයි ඔහු පැවසුවේය."/>
        <aya index="81" text="කුමක් සඳහා අල්ලාහ් කිසිදු සාධකයක් නුඹලාට පහළ කර නොමැත්තේද එය නුඹලා ඔහුට ආදේශ තැබීම පිළිබඳව නුඹලා බිය නොවී සිටියදී, නුඹලා ආදේශ තැබූ දෑ කෙරෙහි කෙසේ නම් මා බියට පත්වන්න ද? එබැවින් නුඹලා දැන සිටියෙහු නම් අභයභාවයට දෙපිරිසෙන් කවුරුන් ද වඩා සුදුසු වන්නෝ?"/>
        <aya index="82" text="විශ්වාස කර තම විශ්වාසය සමග (ආදේශ තැබීම යන) අපරාධය මිශ‍්‍ර නොකර ගත් අය වන ඔවුනටමය අභයභාවය ඇත්තේ. තවද ඔවුහු යහමග ලැබූවන්ය."/>
        <aya index="83" text="එය අපගේ තර්කයයි. එය 'ඉබ්රාහීම්ට' ඔහුගේ පිරිසට එරෙහිව අපි ලබා දුන්නෙමු. අපි අභිමත කළ අයගේ තරාතිරම් උසස් කරන්නෙමු. සැබැවින්ම නුඹගේ පරමාධිපති ප‍්‍රඥාවන්තය සර්වඥය."/>
        <aya index="84" text="අපි ඔහු(ඉබ්රාහීම්)ට 'ඉස්හාක්ව' ද (අමතරව ඔහුගේ පරපුරෙන්) 'යඃකූබ්ව' ද ප‍්‍රදානය කළෙමු. (ඔවුන්) සියල්ලන්ටම අපි යහමග පෙන්වූයෙමු. එයට පෙර 'නූහ්ට' ද අපි යහමග පෙන්වූයෙමු. තවද ඔහුගේ පරපුර අතුරින් 'දාවූද්', 'සුලෙයිමාන්', 'අය්යූබ්', 'යූසුෆ්', 'මූසා' හා 'හාරූන්ට' ද (අපි යහමග පෙන්වූයෙමු.) තවද මෙලෙසය යහකම් කළවුනට අප ප‍්‍රතිඵල ලබා දෙනුයේ."/>
        <aya index="85" text="තවද 'zසකරිය්යා', 'යහ්යා', 'ඊසා' හා 'ඉල්යාස්ට' ද (අපි යහමග පෙන්වූයෙමු). (ඔවුන්) සියල්ලන්ම සැදැහැමියන් අතුරින් වූහ."/>
        <aya index="86" text="තවද 'ඉස්මාඊල්', අල් 'යසඃ', 'යූනුස්' හා 'ලූත්ට' ද (අපි යහමග පෙන්වූයෙමු). තවද (ඔවුන්) සියල්ලන්වම ලෝකවාසීන්ට වඩා ශ්‍රේෂ්ඨත්වයට අපි පත් කළෙමු."/>
        <aya index="87" text="තවද ඔවුන්ගේ පියවරුන්ගෙන් ද ඔවුන්ගේ පරපුරෙන් ද ඔවුන්ගේ සහෝදරයින්ගෙන් ද සමහරුන්ට (යහමග පෙන්වූයේ අපම)ය. තවද ඔවුන්ව අපි තෝරා ගත්තෙමු. තවද ඍජු මාර්ගය වෙත ඔවුනට අපි යහමග පෙන්වූයෙමු."/>
        <aya index="88" text="එය අල්ලාහ්ගේ මග පෙන්වීමයි. ඔහු තමන්ගේ ගැත්තන් අතුරින් තමා අභිමත කළ අයට එමගින් යහමග පෙන්වන්නේය. තවද ඔවුහු (අල්ලාහ්ට) ආදේශ තැබුවේ නම් ඔවුන් කරමින් සිටි දෑ(යහ ක‍්‍රියා) ඔවුනට නිෂ්ඵල වනු ඇත."/>
        <aya index="89" text="ඔවුන්(නබිවරුන්) කවුරුන්ද යත් ධර්ම පුස්තකය(න්) ද ප‍්‍රඥාව ද නබිත්වය ද අපි ඔවුනට ලබා දුන්නෙමු. නමුත් (මිථ්‍යා දෘෂ්ටික) මොවුහු මේවා ප‍්‍රතික්ෂේප කළේ නම් මේවා ප‍්‍රතික්ෂේප නොකරන්නාවූ පිරිසකට අපි මේවා භාර කරන්නෙමු."/>
        <aya index="90" text="ඔවුන්(නබිවරුන්) කවුරුන්ද යත් අල්ලාහ් (ඔවුනට) යහමග පෙන්වූයේය. එබැවින් ඔවුන්ගේ මග පෙන්වීම නුඹ පිළිපදිවු. (නබිවරය, ප‍්‍රතික්ෂේපකයින්ට) නුඹ පවසවු. &quot;ඒ සඳහා කිසිදු වේතනයක් මම නුඹලාගෙන් නොඇයැදිමි. මෙ(ම අල් කුර්ආන)ය ලෝකවාසීන්ට උපදෙසක් මිස නැත.&quot;"/>
        <aya index="91" text="&quot;(කිසිදු) මිනිසෙකු කෙරෙහි අල්ලාහ් කිසිවක් පහළ නොකළේය.&quot; යැයි ඔවුන්(යුදෙව්වන්) පැවසූ කල්හි ඔවුන් අල්ලාහ්ට අගය කළ යුතු අයුරින් ඔහුව(අල්ලාහ්ව) අගය කොට නොසැලකූහ. (නබිවරය, ඔවුන්ගෙන්) නුඹ විමසවු &quot;ජනයින්ට මග පෙන්වීමක් වශයෙන් ද ආලෝකයක් වශයෙන් ද 'මූසා' ගෙන ආ ධර්ම පුස්තකය පහළ කළේ කවරෙකු ද? (යුදෙව්වන් වන) නුඹලා එය (ලියා වෙන් කරන ලද) පිටු බවට පත් කරන්නෙහුය. එය (අතුරින් ස්වල්පයක්) නුඹලා හෙළි කරන්නෙහුය. තවද (එහි) බොහෝ දෑ සඟවන්නෙහුය. තවද නුඹලා ද නුඹලාගේ පියවරුන් ද නොදැන සිටි දෑ (එමගින්) නුඹලාට උගන්වනු ලැබීය.&quot; (නබිවරය, එම ධර්ම පුස්තකය පහළ කළේ) &quot;අල්ලාහ්&quot; යැයි නුඹ පවසවු. පසුව ඔවුන් නියැළී සිටින (අසත්‍ය) දෑහි සෙල්ලම් කිරීමට ඔවුන්ව නුඹ අත හැර දමවු."/>
        <aya index="92" text="මෙ(ම අල් කුර්ආන)ය ධර්ම පුස්තකයකි. එය අපි පහළ කළා වූ, භාග්‍ය ලත්, එයට පෙර ඇති දෑ සත්‍යය කරවන්නකි. තවද (එය පහළ කළේ) උම්මුල් කුරා (නම් මක්කාව) හා ඒ වටා වූ අය( වන සියලු ලෝකවාසීන්)ට නුඹ අවවාද කරනු පිණිසය. තවද පරමාන්ත දිනය විශ්වාස කරන අය මෙ(ම අල් කුර්ආන)ය විශ්වාස කරති. තවද ඔවුන් තම 'සලාතය' ආරක්ෂා කරති."/>
        <aya index="93" text="අල්ලාහ් පිළිබඳව බොරුවක් ගොතන්නාට හෝ තමන් වෙත කිසිවක් 'වහී'(දේව පණිවිඩයක්) ලෙස පහළ කරනු නොලැබූ තත්ත්වයේ &quot;මා වෙත වහී පහළ කරනු ලැබීය&quot; යැයි පවසන්නාට හා &quot;අල්ලාහ් පහළ කළ දෑ මෙන් මම ද (යමක්) මතු පහළ කරන්නෙමි&quot; යැයි පවසන්නාට වඩා මහත් අපරාධකරුවා කවරෙක් ද? (එම) අපරාධකරුවන් මරණාසන්න සිහි වියවුලෙහි සිටිනු නුඹ දුටුවේ නම් (මහත් වූ දැයක් නුඹ දැක ගනු ඇත. එනම්) 'මලක්වරුන්' තම දෑත් (ඔවුන් වෙත) දිගු කරමින් &quot;නුඹලාගේ ප‍්‍රාණයන් නුඹලාම බැහැර කරවු. සත්‍යය නොවන දෑ අල්ලාහ්ට එරෙහිව නුඹලා පවසමින් සිටි හේතුවෙන් ද ඔහුගේ වදන් පිළිබඳව උඩඟුකමින් නුඹලා සිටි හේතුවෙන් ද අද දින නින්දිත දඬුවම නුඹලාට ප‍්‍රතිවිපාක වශයෙන් දෙනු ලබන්නෝය.&quot; (යැයි පවසති.)"/>
        <aya index="94" text="(විනිශ්චය දින ඔවුනට මෙසේ අපි පවසන්නෙමු) &quot;අප නුඹලාට (ලෞකික ජීවිතයෙහි) ප‍්‍රදානය කළ දෑ නුඹලාගේ පිට පෙදෙසින් පසුපසට නුඹලා අත හැර දමා පළමු වරට නුඹලාව අප මැවූවා සේ (කිසිවකින් තොරව) සැබැවින්ම නුඹලා අප වෙත තනිවම පැමිණ ඇත. තවද ඔවුන් නුඹලා අතර හවුල්කරුවන් ලෙස සිටින්නේ යැයි නුඹලා තරයේ විශ්වාස කරමින් සිටි (මා හට හවුල් කළ) නුඹලාගේ රෙකමදාරුවන්ව නුඹලා සමග අපි නොදකින්නෙමු. සැබැවින්ම නුඹලා අතර (තිබූ සියලු සම්බන්ධකම්) විසන්ධි වී ගියේය. තවද නුඹලා තරයේ විශ්වාස කරමින් සිටි දෑ නුඹලාගෙන් මුළා වී ඇත.&quot;"/>
        <aya index="95" text="සැබැවින්ම අල්ලාහ් බීජ හා රටඉඳි ඇට පැළී( වැඩී)මට සලස්වන්නාය. ඔහු මළ දැයින් ජීවී දෑ පිට කරන්නේය. තවද ජීවී දැයින් මළ දෑ පිට කරන්නාය. ඔහුය (නුඹලාගේ) අල්ලාහ්. එබැවින් කෙසේ නම් නුඹලා (යහ මගින්) හරවනු ලබන්නෙහු ද?"/>
        <aya index="96" text="(ඔහුය) අලුයම උදා කරවන්නා. තවද රාත‍්‍රිය විවේකය සඳහා ද හිරු හා සඳු (කාලය) ගණනය කිරීම සඳහා ද ඔහු ඇති කළේය. මෙය අති බලසම්පන්න සර්වඥයාණන්ගේ නියමයයි."/>
        <aya index="97" text="තවද නුඹලා වෙනුවෙන් තරු ඇති කළ කෙනා ඔහුය. එමගින් ගොඩබිමේ හා සාගරයේ අන්ධකාරයන්හි නුඹලා (යන එන) මග දැන ගනු පිණිසය. සැබැවින්ම අපි දැනුමැති පිරිසකට (අපගේ) සංඥාවන් පැහැදිලි කර ඇත්තෙමු."/>
        <aya index="98" text="තවද එකම ආත්මයකින්(ආදම්ගෙන්) නුඹලාව නිර්මාණය කළේ ඔහුමය. පසුව නවාතැනක්(ගර්භාෂය) ද තවද සමුගෙන (නැවත) යන තැනක්(මිහිතලය) ද (නුඹලාට) ඇත. තවද සැබැවින්ම අපි වටහා ගන්නා පිරිසකට (අපගේ) සංඥාවන් පැහැදිලි කර ඇත්තෙමු."/>
        <aya index="99" text="තවද අහසින් (වැසි) ජලය පහළ කළේ ඔහුමය. පසුව එමගින් වැඩෙන සෑම දැයක්ම අපි පිට කළෙමු. තවද එයින් අපි හරිත දෑ පිට කළෙමු. එ(ම හරිත දෑ )මගින් තට්ටු ලෙස සකස් කරනු ලැබූ ධාන්‍ය අපි පිට කරන්නෙමු. තවද ඉඳිගස් වල එහි හනස්සෙන් (පහතට එල්ලෙන) සමීප වූ (ඉඳි) වලු ද ඇත. තවද මිදි වලින් වූ වතු ද (කොළ වල හැඩයෙන්) එක සමාන වූ (පලතුරු වලින්) එකිනෙකට වෙනස් වූ ඔලිව් හා දෙළුම් ද (අපි පිට කරන්නෙමු). පල හටගන්නා විට ද එය පැසෙන විට ද එහි පලතුරු දෙස නුඹලා බලවු. සැබැවින්ම විශ්වාස කරන පිරිසට ඒවායෙහි සංඥාවන් ඇත."/>
        <aya index="100" text="'ඔවුන්ව(ජින්වරුන්ව') ඔහු(අල්ලාහ්) මවා තිබියදී (ආදේශක) ඔවුහු 'ජින්වරුන්ව' අල්ලාහ්ට හවුල්කරුවන් වශයෙන් පත් කළෝය. තවද කිසිදු දැනුමකින් තොරව ඔහුට පුතුන් හා දියණියන් ඇති බවට ඔවුහු බොරු ගොතන්නෝය. ඔහු පිවිතුරුය, ඔවුන් වර්ණනා කරන දැයින් ඔහු අති උත්තරීතරය."/>
        <aya index="101" text="(අල්ලාහ්) අහස්හි ද මිහිතලයේ ද (පූර්ව නිදසුනකින් තොර වූ) උත්පාදකයාය. ඔහුට සහකාරියක් නොවී තිබියදී කෙසේ නම් ඔහුට පුතෙකු සිටිය හැකි ද? තවද ඔහු සියලු දෑ මැව්වේය. තවද ඔහු සියලු දෑ පිළිබඳව සර්වඥය."/>
        <aya index="102" text="ඔහුය නුඹලාගේ පරමාධිපති වන අල්ලාහ්, ඔහු හැර (නැමදුමට) වෙනත් දෙවියෙකු නොමැත. සියලු දැයෙහි මැවුම්කරුය. එබැවින් නුඹලා ඔහුව නමදිවු. තවද ඔහු සියලු දෑ කෙරෙහි භාරකරුවාය."/>
        <aya index="103" text="(කිසිවෙකුගේ) දෘෂ්ටියන් ඔහුව හසු නොකරයි. (නමුත්) ඔහු දෘෂ්ටියන් හසු කරයි. තවද ඔහු අති සියුම් ඥානීය අභිඥානවන්තය."/>
        <aya index="104" text="(නබිවරය, ප‍්‍රතික්ෂේපකයින්ට පවසවු.) &quot;සැබැවින්ම නුඹලාගේ පරමාධිපතිගෙන් වූ පැහැදිලි කිරීම්(සාධක) නුඹලා වෙත පැමිණ ඇත. එබැවින් කවරෙකු (එය) නිරීක්ෂණය කර බැලුවේද (එහි යහපත) තමන්ටමය. තවද කවරෙකු (සාධක පිළිබඳව) අන්ධභාවයෙන් සිටින්නේ ද (එහි විපාකය) තමන්ටම එරෙහිවන්නකි. තවද නුඹලා කෙරෙහි ආරක්ෂකයෙකු ලෙස මම නොවෙමි.&quot;"/>
        <aya index="105" text="&quot;(පෙර පහළ කරන ලද ධර්ම පුස්තකයන්) නුඹ හදාරා ඇත&quot; යැයි (ප‍්‍රතික්ෂේපක) ඔවුන් පවසන හේතුවෙන් ද දැනුමැති පිරිසකට අපි එය පැහැදිලි කරනු පිණිස ද (අල් කුර්ආන්) වදන් (විවිධාකාරව) අප පැහැදිලි කරනුයේ මෙලෙසය."/>
        <aya index="106" text="නුඹගේ පරමාධිපතිගෙන් නුඹ වෙත 'වහී'(දේව පණිවිඩ) පහළ කරනු ලැබූ දෑ නුඹ අනුගමනය කරවු. ඔහු හැර (නැමදුමට) වෙනත් දෙවියෙකු නොමැත. තවද නුඹ (අල්ලාහ්ට ආදේශ කළ) ආදේශකයින්ගෙන් ඉවත්ව යවු."/>
        <aya index="107" text="තවද අල්ලාහ් අභිමත කළේ නම් ඔවුහු ආදේශ නොකර සිටින්නට තිබුණි. තවද ඔවුන් කෙරෙහි ආරක්ෂකයෙකු ලෙස අපි නුඹව පත් නොකළෙමු. තවද නුඹ ඔවුන් කෙරෙහි භාරකරුවෙකු ද නොවන්නෙහිය."/>
        <aya index="108" text="අල්ලාහ් හැර ඔවුන් ඇයැදින අයට (හෝ දෑට) නුඹලා බැණ නොවදිවු. එසේ වූ විට ඔවුහු ද (කිසිදු) දැනුමකින් තොරව සතුරුකමින් අල්ලාහ්ට බැණ වදිනු ඇත. මෙලෙස සෑම සමූහයකටම ඔවුන්ගේ ක‍්‍රියාවන් අපි අලංකාර කර පෙන්වූයෙමු. පසුව ඔවුන්ගේ පරමාධිපති වෙතමය ඔවුන්ගේ නැවත යොමු වන ස්ථානය ඇත්තේ. එවිට ඔවුන් (මෙලොව) කරමින් සිටි දෑ පිළිබඳව ඔහු ඔවුනට දන්වන්නේය."/>
        <aya index="109" text="තමන් වෙත (කිසියම්) සංඥාවක් පැමිණියා නම් තමන් එය සැබැවින්ම විශ්වාස කරන්නේමයැ'යි ඔවුන්ගේ ස්ථාවර දිවුරුම් වලින් ඔවුන් අල්ලාහ් මත දිවුරුවෝය. &quot;(සියලු) සංඥාවන් අල්ලාහ් අබියස( ඔහු ගෙන්)ම යැ&quot;යි (නබිවරය,) නුඹ පවසවු. තවද සැබැවින්ම එය පැමිණිය ද ඔවුන් විශ්වාස නොකරනු ඇතැ'යි නුඹලාට හැගෙව්වේ කුමක් ද?"/>
        <aya index="110" text=" මුල් වරට ඔවුන් එ(ම දේව පණිවිඩ)ය විශ්වාස නොකළාක් මෙන් ඔවුන්ගේ හදවත් ද ඔවුන්ගේ දෘෂ්ටිද අපි පෙරළන්නෙමු. තවද අපි ඔවුන්ගේ සීමාව ඉක්මවීමෙහි(නොමගෙහි) ව්‍යාකූල වූ තත්ත්වයෙන් ඔවුන්ව අත හැර දමන්නෙමු."/>
        <aya index="111" text="සැබැවින්ම ඔවුන් වෙත අපි (දූත මෙහෙවර සඳහා) 'මලක්වරුන්' පහළ කළ ද මළවුන් ඔවුන් සමග කතා කළ ද ඔවුන් ඉදිරියේ මුහුණලා අප (මෙලොවෙහි ඇති) සියලු දෑ එක් රැස් කළ ද අල්ලාහ් අභිමත කරන්නේ නම් මිස ඔවුහු විශ්වාස කරන්නන් නොවෙති. එනමුත් ඔවුන්ගෙන් බොහෝ දෙනා අඥානවන්තයින් වෙති."/>
        <aya index="112" text="මෙලෙස අපි සෑම නබිවරයෙකුටම මිනිසුන්ගෙන් හා ජින්නුන්ගෙන් 'ෂෙයිතානුන්ව' සතුරන් බවට පත් කළෙමු. ඔවුන්ගෙන් සමහරෙක් තවත් සමහරෙකුට රවටාලීම පිණිස ආකර්ෂණීය (බොරු) වදන් දැනුම් දුන්නෝය. තවද නුඹගේ පරමාධිපති අභිමත කළේ නම් ඔවුන් එය නොකර සිටිනු ඇත. එබැවින් ඔවුන් සමග ඔවුන් ගොතන (අසත්‍යය) දෑ ද නුඹ අත හැර දමවු."/>
        <aya index="113" text="තවද පරමාන්ත( දින)ය විශ්වාස නොකරන අයගේ හදවත් එය වෙත (ආකර්ෂණීය බොරු වදන් වෙත) නැඹුරු වනු පිණිස ද එයට ඔවුන් තෘප්තිමත් වීම පිණිස ද ඔවුන් කරමින් සිටි (පාපකාරී) දෑ (අඛණ්ඩව) කිරීම පිණිස ද (ඔවුන් ආකර්ෂණීය බොරු වදන් දැනුම් දුන්නෝ)ය."/>
        <aya index="114" text="එබැවින් (නබිවරය, ප‍්‍රතික්ෂේපයින්ට පවසවු) &quot;පැහැදිලි කරනු ලැබූ ධර්ම පුස්තකය(අල් කුර්ආනය) ඔහු නුඹලාට පහළ කර තිබිය දී විනිශ්චයකරු ලෙස අල්ලාහ් හැර (වෙනත් අය) මා සොයන්නෙම් ද?&quot; කවරෙකුට අපි ධර්ම පුස්තකය('තව්රාතය') ලබා දුන්නෙමුද ඔවුහු මෙ(ම අල් කුර්ආන)ය සත්‍යය සමග නුඹගේ පරමාධිපතිගෙන් පහළ කරනු ලැබූවක් බව දනිති. එබැවින් නුඹ සැක කරන්නන් අතුරින් (කෙනෙකු) නොවවු."/>
        <aya index="115" text="නුඹගේ පරමාධිපතිගේ වදන සත්‍යයෙන් හා යුක්තියෙන් පරිසමාප්ත විය. ඔහුගේ වදන් වෙනස් කරන කිසිවෙකු නැත. තවද ඔහු සර්ව ශ‍්‍රාවකය සර්වඥය."/>
        <aya index="116" text="තවද මිහිතලයෙහි සිටින්නන්ගෙන් (ප‍්‍රතික්ෂේපක) බොහෝ දෙනෙකුට නුඹ අවනත වූයේ නම් ඔවුන් අල්ලාහ්ගේ මාර්ගයෙන් නුඹව නොමග යවති. ඔවුහු අනුමානය මිස අනුගමනය නොකරති. අසත්‍යය ප‍්‍රකාශ කිරීම මිස ඔවුහු නොවෙති."/>
        <aya index="117" text="සැබැවින්ම නුඹගේ පරමාධිපති වන ඔහු, ඔහුගේ මාර්ගයෙන් නොමග යන අයව මැනවින් දන්නාය. තවද ඔහු යහමග ලැබූ අය පිළිබඳව ද මැනවින් දන්නාය."/>
        <aya index="118" text="නුඹලා අල්ලාහ්ගේ වදන් විශ්වාස කරන්නන්ව සිටින්නෙහු නම් (සත්වයින්ගෙන්) කවර දෙයක් මත ඔහුගේ නාමය සඳහන් කරනු (ලැබ කපනු) ලැබුවේද එයින් නුඹලා අනුභව කරවු."/>
        <aya index="119" text="තවද කවර දෙයක් වෙත නුඹලා බල කරනු ලැබුවෙහු ද එය හැර, නුඹලා කෙරෙහි ඔහු තහනම් කළ දෑ නුඹලාට සැබැවින්ම ඔහු පැහැදිලි කර තිබිය දී, කවර දෙයක් මත අල්ලාහ්ගේ නාමය සඳහන් කරනු (ලැබ කපනු) ලැබුවේද එයින් නුඹලා අනුභව නොකර සිටීමට නුඹලාට කුමක් වීද? සැබැවින්ම බොහෝ දෙනා (කිසිදු) දැනුමකින් තොරව ඔවුන්ගේ මනෝ ඉච්ඡාව මගින් (අන් අය) නොමග යවති. සැබැවින්ම නුඹගේ පරමාධිපති, ඔහු සීමාව ඉක්මවා යන්නන් පිළිබඳව මැනවින් දන්නාය."/>
        <aya index="120" text="පාපයෙහි බාහිර දෑ හා එහි අභ්‍යන්තර දෑ නුඹලා අත හැර දමවු. සැබැවින්ම කවුරුන් පාපය උපයන්නේ ද ඔවුන් තමන් කරමින් සිටි දෑ හේතුවෙන් ඔවුන්ට ප‍්‍රතිවිපාක දෙනු ලබනු ඇත."/>
        <aya index="121" text="තවද (සත්වයින්ගෙන්) කවර දෙයක් මත ඔහුගේ නාමය සඳහන් කරනු නො(ලැබ කපනු )ලැබුවේ ද එයින් නුඹලා අනුභව නොකරවු. සැබැවින්ම එය පාපයකි. සැබැවින්ම 'ෂෙයිතාන්වරුන්' ඔවුන්ගේ මිතුරන්ව නුඹලා සමග තර්ක කිරීමට පොලඹවති. තවද නුඹලා ඔවුනට අවනත වූයේ නම් සැබැවින්ම නුඹලා මුෂ්රික්වරුන් වන්නෝය."/>
        <aya index="122" text="(ප‍්‍රතික්ෂේපය මගින්) මළවුන්ව සිටි අයෙකු, අප ඔහුට (යහමග නම්) ජීවය ලබා දී ඔහුට අප (දහම නම්) ආලෝකයක් ලබා දුන්නෙමු. ඔහු එමගින් ජනයා අතර (සත්‍යය සමග) සැරිසරන්නේය. මොහු, කවරෙකු (ප‍්‍රතික්ෂේපය නම්) අන්ධකාරයන් තුළ එයින් පිට නොවී සිටියේ ද ඔහු මෙන් වේද? මෙලෙසය ප‍්‍රතික්ෂේපකයින්ට ඔවුන් කරමින් සිටි දෑ අලංකාර කර පෙන්වනු ලැබුවේ."/>
        <aya index="123" text="තවද මෙලෙස සෑම නගරයක් තුළම එහි වැරදිකරුවන්ගෙන් දැවැන්තයින්ව එහි ඔවුන් කුමන්ත‍්‍රණ කිරීම පිණිස අපි පත් කළෙමු. තවද ඔවුහු තමන්ටම මිස කුමන්ත‍්‍රණ නොකළෝය. ඔවුහු (මේ බව) නොහඟති."/>
        <aya index="124" text="තවද ඔවුන් වෙත සංඥාවක් පැමිණි විට ඔවුහු &quot;අල්ලාහ්ගේ රසූල්වරුන්ට දෙනු ලැබූ දෑ මෙන් අපට ද දෙනු ලබන තුරු අප විශ්වාස නොකරන්නේම යැ&quot;යි පවසති. අල්ලාහ් තම දූතත්වය කොතැනක (කවරෙකුට) පත් කළ යුත්තේ දැ'යි මැනවින් දන්නාය. වැරදි කළවුනට ඔවුන් කුමන්ත‍්‍රණ කරමින් සිටි දෑ හේතුවෙන් අල්ලාහ් අබියස අවමානයක් හා දැඩි දඬුවමක් ඇති වනු ඇත."/>
        <aya index="125" text="අල්ලාහ් කවරෙකුට යහමග පෙන්වන්නට අපේක්ෂා කරන්නේ ද ඉස්ලාමය වෙනුවෙන් ඔහුගේ හදවත ඔහු විවෘත කරන්නේය. තවද ඔහු කවරෙකුට නොමග යෑමට ඉඩ හැරීමට අපේක්ෂා කරන්නේ ද ඔහුගේ හදවත(ට ඉස්ලාමය අනුගමනය කිරීම) අහසට නගිනවාක් මෙන් පටු වූ පීඩනයක් බවට ඔහු පත් කරන්නේය. මෙලෙසය විශ්වාස නොකරන්නන් කෙරෙහි අල්ලාහ් කිලිටක්(දඬුවමක්) ඇති කරන්නේ."/>
        <aya index="126" text="මෙයය ඍජු මාර්ගයක් ලෙස (මග පෙන්වන) නුඹගේ පරමාධිපතිගේ මාර්ගය. සැබැවින්ම මෙනෙහි කරන පිරිසකට අපි (අපගේ) වදන් පැහැදිලි කර ඇත්තෙමු."/>
        <aya index="127" text="ඔවුනට ඔවුන්ගේ පරමාධිපති අබියස ශාන්තියේ නිවහන(ස්වර්ගය) ඇත. තවද ඔහු(අල්ලාහ්) ඔවුන් කරමින් සිටි (යහ) දෑ හේතුවෙන් ඔවුන්ගේ භාරකරුවා වන්නේය."/>
        <aya index="128" text="ඔවුන් සියලු දෙනාව ඔහු(අල්ලාහ්) එක්රැස් කරන දින (අල්ලාහ් ජින්වරුන් අතුරින් ෂෙයිතාන්වරුන්ට මෙසේ පවසයි) &quot;ජින් සමූහයිනි, නුඹලා මිනිසුන් අතුරින් අධික (දෙනෙකු මුළා) කළෙහිය.&quot; තවද මිනිසුන් අතුරින් වූ ඔවුන්ගේ(ජින්වරුන්ගේ) මිතුරන් &quot;අපගේ පරමාධිපතියාණනි, අපගෙන් සමහරෙකු (තවත්) සමහරෙකුගෙන් ප‍්‍රයෝජන ලබා ගත්තෝය. තවද ඔබ අපට නියම කළ අපගේ කාලය අප වෙත ළඟා විය.&quot; යැයි පවසති. &quot;(නිරා) ගින්න නුඹලාගේ වාසස්ථානයයි. අල්ලාහ් අභිමත කළ අය හැර (අන් සියලු දෙනා) එහි සදාතනිකයෝ වෙති. සැබැවින්ම නුඹගේ පරමාධිපති සර්ව ප‍්‍රඥාවන්තය සර්වඥය.&quot; යැයි ඔහු(අල්ලාහ්) පවසනු ඇත."/>
        <aya index="129" text="අපරාධකාරයින්ගෙන් සමහරෙකුට (තවත්) සමහරෙකුව ඔවුන් උපයමින් සිටි (පාපකාරී) දෑ හේතුවෙන් මෙලෙස අපි මිතුරන් බවට පත් කරන්නෙමු."/>
        <aya index="130" text="&quot;ජින් හා මිනිස් සමූහයනි, මාගේ වදන් නුඹලාට පවසන තවද (දඬුවම) මුණගැසෙන නුඹලාගේ මෙම දිනය පිළිබඳව නුඹලාට අවවාද කරන නුඹලා අතුරින් වූ 'රසූල්වරුන්' නුඹලා වෙත නොපැමිණියේ දැ?&quot;(යි විනිශ්චය දින ඔවුන්ගෙන් අල්ලාහ් විමසන්නේය. එයට) ඔවුන් &quot;අපට එරෙහිව අපිම සාක්ෂි දරන්නෙමු&quot; යැයි පවසති. ලෞකික ජීවිතය ඔවුන්ව රැවටුවේය. තවද ඔවුන් ප‍්‍රතික්ෂේපකයින්ව සිටි බව ඔවුනට එරෙහිව ඔවුන්ම සාක්ෂි දරන්නෝය."/>
        <aya index="131" text="මෙයට(රසූල්වරුන් යැවීමට) හේතුව, ගම්මානයන් එහි වැසියන් (දහම පිළිබඳව) අනවධානීන්ව සිටිය දී අසාධාරණ ලෙසින් (එම ගම්මාන) විනාශ කිරීම නුඹගේ පරමාධිපතිට (අයත්) නොවීමය."/>
        <aya index="132" text="තවද (ලෝකවාසී) සෑම කෙනෙකුටම ඔවුන් කළ දැයින් (හිමි වූ) තරාතිරම් ඇත. තවද ඔවුන් කරන දෑ පිළිබඳව නුඹගේ පරමාධිපති අනවධානියෙකු නොවේ."/>
        <aya index="133" text="තවද නුඹගේ පරමාධිපති සර්ව සම්පූර්ණය. කරුණාවෙන් යුක්තය. වෙනත් පිරිසකගේ පරපුරින් නුඹලාව ඔහු නිර්මාණය කළාක් මෙන් ඔහු අභිමත කළේ නම් නුඹලාව (විනාශ කර) බැහැර කර දමා නුඹලාට පසුව ඔහු අභිමත කළ අයව නියෝජනයට පත් කරන්නේය."/>
        <aya index="134" text="සැබැවින්ම නුඹලාට ප‍්‍රතිඥා කරනු ලබන දෑ(අල්ලාහ්ගේ දඬුවම) පැමිණෙන්නේමය. තවද නුඹලා (එයින්) මිදෙන්නන්ව නැත."/>
        <aya index="135" text="&quot;මාගේ ජනයිනි, නුඹලා නුඹලාගේ තත්ත්වයට අනුව කි‍්‍රයා කරවු. සැබැවින්ම මම (අල්ලාහ්ගේ විධානයට අනුව) කි‍්‍රයාකරන්නෙක් වෙමි. කවරෙකු කෙරෙහි (ස්වර්ග) නිවහනේ (යහපත්) අවසානයක් ඇත්තේ දැ?යි නුඹලා මතු දැන ගනු ඇත. සැබැවින්ම අපරාධකාරයින් ජය නොලබන්නෝය&quot; යැයි (නබිවරය,) නුඹ පවසවු."/>
        <aya index="136" text="අස්වැන්නෙන් හා පශු කුලයට අයත් 'සත්වයින්ගෙන්' අල්ලාහ් ඇති කළ දැයින් කොටසක් ඔහු වෙනුවෙන් (ප‍්‍රතික්ෂේපක) ඔවුන් (වෙන් කර) තබා පසුව ඔවුන්ගේ විශ්වාසයට අනුව &quot;මෙය අල්ලාහ් වෙනුවෙන්ය. තවද (තවත් කොටසක්), මෙය අපගේ (දේවත්වයේ) හවුල්කරුවන් වෙනුවෙන්ය&quot; යැයි පවසති. පසුව ඔවුන්ගේ හවුල්කරුවන් වෙනුවෙන් (වෙන් කළා) වූ දෑ අල්ලාහ් වෙත සේන්දු නොවනු ඇත. තවද අල්ලාහ් වෙනුවෙන් (වෙන් කළා) වූ දෑ ඔවුන්ගේ හවුල්කරුවන් වෙත සේන්දු වනු ඇත. ඔවුන් තීන්දු කරන දෑ නරකය."/>
        <aya index="137" text="මෙලෙස ආදේශකයින් අතුරින් බොහෝ දෙනෙකුට තමන්ගේ දරුවන් මරා දැමීම ඔවුන්ගේ (දේවත්වයේ) හවුල්කරුවන්('ෂෙයිතානුන්') අලංකාර කර පෙන්වූයේය. (මක්නිසාදයත් ආදේශක) ඔවුන්ව විනාශ කිරීම පිණිස ද ඔවුන්ගේ දහම ඔවුනට ව්‍යාකූල කිරීම පිණිස ද ය. තවද අල්ලාහ් අභිමත කළේ නම් ඔවුන් එය නොකරන්නට තිබුණි. එබැවින් ඔවුන් සමග ඔවුන් ගොතන (අසත්‍යය) දෑ නුඹ අත හැර දමවු."/>
        <aya index="138" text="&quot;මේවා තහනම් කරනු ලැබූ පශු කුලයට අයත් සතුන් හා අස්වනුය. අපි අභිමත කළ අය හැර අන් අයට අනුභව කළ නොහැක&quot; යැයි ඔවුන්ගේ විශ්වාසයට අනුව ඔවුන් පැවසූහ. තවද පශු කුලයට අයත් සතුන්, උන්ගේ පිට (මත ප‍්‍රවාහනය කිරීම හා භාණ්ඩ පැටවීම) තහනම් කරනු ලැබීම ද තවත් පශු කුලයට අයත් සතුන් (කැපීමේ දී) උන් මත අල්ලාහ්ගේ නාමය ඔවුන් සඳහන් නොකිරීම ද (යන සියල්ල) ඔහු කෙරෙහි බොරු ගෙතීමක් වශයෙනි. ඔවුන් බොරු ගොතමින් සිටි දෑ හේතුවෙන් ඔහු(අල්ලාහ්) ඔවුනට ප‍්‍රතිවිපාක දෙනු ඇත."/>
        <aya index="139" text="තවද &quot;මෙම පශු කුලයට අයත් සතුන්ගේ කුස තුළ ඇති දෑ(පැටවුන්) අපගේ පිරිමින්ට පමණක් (සතු)ය. තවද අපගේ භාර්යාවන් කෙරෙහි තහනම් කරන ලද්දකි&quot; යැයි ඔවුහු පැවසූහ.තවද ඌ (ඉපදෙන විට) මරණයට පත් වූවෙකු වූයේනම් එ(ය අනුභව කිරීමෙ)හි ඔවුන් (ස්තී‍්‍ර පුරුෂ) සියල්ලෝම හවුල්කරුවන් වන්නෝය. ඔවුන්ගේ (මෙම වැරදි) වර්ණනාවට ඔහු(අල්ලාහ්) ඔවුනට ප‍්‍රතිවිපාක දෙනු ඇත. සැබැවින්ම ඔහු සර්ව ප‍්‍රඥාවන්තය සර්වඥය."/>
        <aya index="140" text="(කිසිදු) දැනුමකින් තොරව අඥානකමින් තමන්ගේ දරුවන් ඝාතනය කළ අය ද අල්ලාහ් කෙරෙහි බොරු ගොතමින් අල්ලාහ් ඔවුනට ජීවන සම්පත් වශයෙන් ලබා දුන් දෑ තහනම් කළ අය ද සැබැවින්ම පාඩු වින්දෝය. සැබැවින්ම ඔවුහු නොමග ගියහ. තවද ඔවුහු යහමග ලැබූවන් නොවූහ."/>
        <aya index="141" text="ඔහුමය(අල්ලාහ්මය) (මිදි වැල් මෙන්) විහිදුණු හා (වැල් ලෙස) නොවිහිදුණු වතු ද රටඉඳි ගස් ද එහි ආහාරය(ට ගන්නා පලතුරු, එළවළු හා ධාන්‍ය වැනි) විවිධ වූ බෝග ද (කොළවල හැඩයෙන්) එක සමාන වූ (පලතුරු වලින්) එකිනෙකට වෙනස් වූ දෙළුම් ද ඔලිව් ද වැඩෙන්නට සැලැස්වූයේ. පළ හටගන්නා විට එහි පලතුරු නුඹලා අනුභව කරවු. තවද නුඹලා එහි පල නෙළා ගන්නා දිනයෙහි එයට හිමි (zසකාත්) වගකීම දෙවු. තවද නුඹලා (ඒවා) නාස්ති නොකරවු. සැබැවින්ම ඔහු නාස්ති කරන්නන්ව ප‍්‍රිය නොකරයි."/>
        <aya index="142" text="තවද පශු කුලයට අයත් සතුන් අතුරින් (බර) උසුලන හා (අනුභව කළ හැකි එළුවන් වැනි) කුඩා දෑ ද (අල්ලාහ් මවා) ඇත. අල්ලාහ් නුඹලාට ජීවන සම්පත් වශයෙන් ලබා දුන් දෑ අතුරින් නුඹලා අනුභව කරවු. තවද ෂෙයිතාන්ගේ පියසටහන් නුඹලා අනුගමනය නොකරවු, සැබැවින්ම ඔහු නුඹලාට ප‍්‍රකට සතුරෙකි."/>
        <aya index="143" text="කලත‍්‍ර (වශයෙන් සතුන්) අටක් (අල්ලාහ් මවා) ඇත. (උන් අතුරින්) බැටළුවන්ගෙන් (ගැහැනු පිරිමි) දෙදෙනෙක් ද එළුවන්ගෙන් (ගැහැනු පිරිමි) දෙදෙනෙක් ද වේ. (නබිවරය, ඔවුනට) නුඹ පවසවු &quot;(උන්ගෙන්) ඔහු තහනම් කර ඇත්තේ පිරිමි( සතු)න් දෙදෙනෙක් ද? නැතහොත් ගැහැනු( සතු)න් දෙදෙනෙක් ද? නැතහොත් ගැහැනු( සතු)න් දෙදෙනාගේ ගර්භාෂයන් දරා සිටින දෑ ද? නුඹලා සත්‍යවාදීන් නම් දැනුමෙන් යුතුව මා හට දන්වවු.&quot;"/>
        <aya index="144" text="තවද (උන් අතුරින්) ඔටුවන්ගෙන් (ගැහැනු පිරිමි) දෙදෙනෙක් ද ගවයින්ගෙන් (ගැහැනු පිරිමි) දෙදෙනෙක් ද වේ. (නබිවරය, ඔවුනට) නුඹ පවසවු&quot; (උන්ගෙන්) ඔහු තහනම් කර ඇත්තේ පිරිමි( සතු)න් දෙදෙනෙක් ද? නැතහොත් ගැහැනු( සතු)න් දෙදෙනෙක් ද? නැතහොත් ගැහැනු (සතු)න් දෙදෙනාගේ ගර්භාෂයන් දරා සිටින දෑ ද? නැතහොත් මේ පිළිබඳව අල්ලාහ් නුඹලාට උපදෙස් දෙන විට නුඹලා සාක්ෂිකරුවන් ලෙස (සහභාගී වී) සිටියෙහි ද?-එබැවින් (කිසිදු) දැනුමකින් තොරව ජනයින්ව මුළා කිරීම පිණිස අල්ලාහ් පිළිබඳව බොරු ගොතන්නාට වඩා මහත් අපරාධකරුවා කවරෙක් ද? සැබැවින්ම අපරාධකාර පිරිසට අල්ලාහ් යහමග පෙන්වන්නේ නැත.&quot;"/>
        <aya index="145" text="&quot;මළ සතුන් හෝ ගලනා රුධිරය හෝ සූකර මාංශ - සැබැවින්ම එය අපිරිසිදුය - හෝ අල්ලාහ් නොවන දෑ වෙනුවෙන් කැප කරනු ලැබූ පාපකාරී දෑ හෝ වූයේ නම් හැර (වෙනත් කිසිවක්) ආහාර ගන්නෙකු එම ආහාරය ගැනීම කෙරෙහි තහනම් කරනු ලැබ ඇතැයි මා වෙත 'වහී'(දේව පණිවිඩ) පහළ කරනු ලැබූ දෑ හි මා දැක නැත. තවද යමෙක් ආස්වාදයක් නොමැත්තෙකුව හා (ජීවිතය රැක ගැනීමට අවශ්‍ය) ප‍්‍රමාණය ඉක්ම නොවන්නෙකුව (බලවත් අවශ්‍යතාවක් හේතුවෙන් විකල්පයක් නොමැතිව ඒවා ආහාරයට ගැනීමට) බල කරනු ලැබුවේ නම් එවිට සැබැවින්ම නුඹගේ පරමාධිපති අති ක්ෂාමශීලීය පරම කරුණාභරිත යැ&quot;යි (නබිවරය, ඔවුනට) නුඹ පවසවු."/>
        <aya index="146" text="නිය ඇති සියල්ලක්ම යුදෙව්වූවන් කෙරෙහි අපි තහනම් කළෙමු. තවද ගවයින් හා එළුවන් අතුරින් උන් දෙදෙනාගේ පිටවල් හෝ බඩවැල් රඳවා ඇති දෑ(මේදය) හෝ ඇට සමඟ මිශ‍්‍ර වූ දෑ(මේදය) හැර උන් දෙදෙනාගේ (සෙසු) මේදය අපි ඔවුනට තහනම් කළෙමු. මෙය ඔවුන්ගේ සීමාව ඉක්මවීම හේතුවෙන් අප ඔවුනට ප‍්‍රතිවිපාක වශයෙන් ලබා දුන්නෙමු. සැබැවින්ම අප සත්‍යවන්තයෝය."/>
        <aya index="147" text="එබැවින් ඔවුන් නුඹව අසත්‍යය කළේ නම්, &quot;නුඹලාගේ පරමාධිපති ව්‍යාප්ත වූ කරුණාව ඇත්තෙකි. (එබැවින් දඬුවම ශීඝ‍්‍රයෙන් පැමිණෙන්නේ නැත.) තවද (එසේ දඬුවම පැමිණියා නම්) ඔහුගේ දඬුවම වැරදිකාර පිරිසගෙන් ඉවත් කරනු නොලැබේ&quot; යැයි (නබිවරය, ඔවුනට) නුඹ පවසවු."/>
        <aya index="148" text="&quot;අල්ලාහ් අභිමත කළේ නම් අපගේ මුතුන් මිත්තන් ද අප ද (අල්ලාහ්ට) ආදේශ නොතබන්නට තිබුණි. තවද (අපට අනුභව කළ හැකි) කිසිවක් අප තහනම් නොකරන්නට තිබුණි&quot; යැයි (අල්ලාහ්ට) ආදේශ කළවුන් මතු පවසනු ඇත. මෙලෙසම ඔවුනට පෙරවූවන් ද අපගේ දඬුවම ඔවුන් රස විඳින තෙක් අසත්‍යය කළෝය. &quot;(නුඹලාගේ ක‍්‍රියා කලාපයන් පිළිබඳව අල්ලාහ් සතුටු වේ යැයි) අප වෙත නුඹලාට හෙළි කළ හැකි දැනුමක් නුඹලා අබියස ඇත්ද? නුඹලා අනුමානය මිස අනුගමනය නොකරති. (ඒ පිළිබඳව) අසත්‍යය ප‍්‍රකාශ කිරීම මිස නුඹලා නොවෙති.&quot; යැයි (නබිවරය,) නුඹ පවසවු."/>
        <aya index="149" text="&quot;තීරණාත්මක සාධකය අල්ලාහ් සතුය. එබැවින් ඔහු අභිමත කළේ නම් නුඹලා සියලු දෙනාටම ඔහු යහමග පෙන්වන්නට තිබුණි&quot; යැයි (නබිවරය,) නුඹ පවසවු."/>
        <aya index="150" text="&quot;අල්ලාහ්මය මෙය තහනම් කළේ යැයි සාක්ෂි දරන්නන් වන නුඹලාගේ සාක්ෂිකරුවන්ව නුඹලා ගෙන එවු&quot; යැයි (නබිවරය,) නුඹ පවසවු. එවිට ඔවුන් (බොරු) සාක්ෂි දැරුවේ නම් නුඹ ඔවුන් සමග සාක්ෂි නොදරවු. අපගේ වදන් අසත්‍යය කළවුන්ගේ ද පරමාන්ත( දින)ය විශ්වාස නොකළවුන්ගේ ද මනෝ ඉච්ඡාවන් නුඹ අනුගමනය නොකරවු. තවද ඔවුන් ඔවුන්ගේ පරමාධිපතිට (නැමදුම් හි වෙනත් දෑ) සමාන කරන්නෝය."/>
        <aya index="151" text="&quot;නුඹලා පැමිණෙවු, නුඹලාගේ පරමාධිපති නුඹලා කෙරෙහි තහනම් කළ දෑ මම පාරායනය කර( පෙන්ව)න්නෙමි. එනම් නුඹලා ඔහුට කිසිවක් (හවුල්කරුවන් ලෙස) ආදේශ නොකරවු. තවද දෙමව්පියන්ට උපස්ථාන කිරීම (අනිවාර්යය වූ දෑ අතුරින්) වේ. තවද දිළිඳුකම හේතුවෙන් නුඹලාගේ දරුවන්ව නුඹලා ඝාතනය නොකරවු. නුඹලාට ද ඔවුන්ට ද ජීවන සම්පත් ලබා දෙනුයේ අපමය. තවද අශික්ෂිත දෑ තුළින් බාහිර දෑ හා අභ්‍යන්තර දෑ වෙත නුඹලා සමීප නොවවු. තවද (ඝාතනය කිරීමට) අල්ලාහ් තහනම් කළ ආත්මයක් නුඹලා යුක්තියෙන් මිස ඝාතනය නොකරවු. මෙය නුඹලා අවබෝධ කර ගනු පිණිස මෙ(ම අල් කුර්ආනය )මගින් ඔහු නුඹලාට විධානය කර ඇතැ&quot;යි (නබිවරය,) නුඹ පවසවු."/>
        <aya index="152" text="තවද &quot;අනාථ දරුවාගේ වස්තුවට ඔහු වැඩිවියට එළැඹෙන තුරු යහ අයුරින් මිස සමීප නොවවු. තවද නුඹලා යුක්තිගරුකව කිරුම් සහ මිනුම් සම්පූර්ණ කරවු. අපි කිසිදු ආත්මයකට එහි හැකියාවන්ට අනුව මිස බල නොකරන්නෙමු. තවද නුඹලා කතා කරන විට යුක්තිගරුක වවු. (එයින් බලපෑමට ලක් වන) ඔහු සමීප ඥාතියෙකු වුවද (කම් නැත). තවද අල්ලාහ්ගේ ගිවිසුම නුඹලා ඉටු කරවු.මෙය නුඹලා මෙනෙහි කරනු පිණිස මෙ(ම අල් කුර්ආනය )මගින් ඔහු නුඹලාට විධානය කර ඇත."/>
        <aya index="153" text="තවද සැබැවින්ම ඍජු මාර්ගයක් ලෙස (මග පෙන්වන) මෙය මාගේ මාර්ගයයි. එබැවින් නුඹලා එය අනුගමනය කරවු. තවද (වෙනත්) මාර්ගයන් නුඹලා අනුගමනය නොකරවු. එවිට එය ඔහුගේ(අල්ලාහ්ගේ) මාර්ගයෙන් නුඹලාව වෙන් කර දමයි. මෙය නුඹලා බිය භක්තිමත් වනු පිණිස මෙ(ම අල් කුර්ආනය )මගින් ඔහු නුඹලාට විධානය කර ඇත.&quot; (යැයි ද නබිවරය, නුඹ පවසවු.)"/>
        <aya index="154" text="පසුව යහපත කරන්නා කෙරෙහි (අපගේ භාග්‍යයන්) පරිපූර්ණ කිරීමක් වශයෙන් ද සියලු දෑ පිළිබඳව පැහැදිලි කිරීමක් වශයෙන් ද මග පෙන්වීමක් වශයෙන් ද කරුණාවක් වශයෙන් ද ඔවුන්ගේ පරමාධිපතිගේ හමු වීම ඔවුහු විශ්වාස කිරීම පිණිස, අපි 'මූසාට' ධර්ම පුස්තකය('තව්රාතය') පිරිනැමුවෙමු."/>
        <aya index="155" text="මෙ(ම අල් කුර්ආන)ය අපි ඔහුට(නබිවරයාට) පහළ කළ භාග්‍ය ලත් ධර්ම පුස්තකයකි. එබැවින් (ප‍්‍රතික්ෂේපක) නුඹලා එය අනුගමනය කරවු. තවද නුඹලා (අල්ලාහ්ගේ) කරුණාව ලබනු පිණිස (ඔහුට) බිය භක්තිමත් වවු."/>
        <aya index="156" text="(මෙය අප පහළ නොකළේ නම්) &quot;ධර්ම පුස්තකය පහළ කරනු ලැබුවේ අපට පෙර වූ (යුදෙව්වන් හා කිතුනුවන් යන) දෙපිරිසකටය. තවද ඔවුන්ගේ හැදෑරීම පිළිබඳව සැබැවින්ම අපි අනවධානීන්ව සිටියෙමු&quot; යැයි (ප‍්‍රතික්ෂේපක) නුඹලා පවසනු ඇත."/>
        <aya index="157" text="නැතහොත් &quot;සැබැවින්ම (එම) ධර්ම පුස්තකය අප වෙත පහළ කරනු ලැබුවේ නම් අපි ඔවුනට වඩා යහමග වූවන් වන්නට තිබිණ.&quot; යැයි නුඹලා පවසනු ඇත. එබැවින් නුඹලාගේ පරමාධිපතිගෙන් වූ පැහැදිලි සාධකයක් ද මග පෙන්වීමක් ද කරුණාවක් ද සැබැවින්ම නුඹලා වෙත පැමිණ ඇත.එබැවින් අල්ලාහ්ගේ වදන් අසත්‍යය කර ඒවාට පිටුපා යන්නාට වඩා මහත් අපරාධකරුවා කවරෙක් ද? අපගේ වදන් වලට පිටුපා යන්නන්ට ඔවුන් පිටුපා යමින් සිටි දෑ හේතුවෙන් නරක දඬුවම ප‍්‍රතිවිපාක වශයෙන් අපි මතු ලබා දෙන්නෙමු."/>
        <aya index="158" text="ඔවුන් වෙත 'මලක්වරුන්' පැමිණීම හෝ නුඹගේ පරමාධිතිගේ විධානය පැමිණීම හෝ නුඹගේ පරමාධිපතිගේ සංඥාවන් සමහරක් පැමිණීම හෝ මිස (අන් කිසිවක්) ඔවුන් අපේක්ෂා කරන්නේ ද? නුඹගේ පරමාධිපතිගේ සංඥාවන් සමහරක් පැමිණෙන දින (එයට) පෙර විශ්වාස කර නොසිටියා වූ හෝ තම විශ්වාසය තුළින් යහපතක් උපයා නොගත්තා වූ (කිසිදු) ආත්මයකට (එවිට සංඥාවන් දැකීම තුළින්) තම විශ්වාසය ප‍්‍රයෝජනවත් නොවන්නේය. &quot;නුඹලා (මේවායින් යමක්) බලාපොරොත්තු වවු. සැබැවින්ම අපි ද බලාපොරොත්තු වන්නන් වන්නෙමු&quot; යැයි (නබිවරය, ඔවුනට) නුඹ පවසවු."/>
        <aya index="159" text=" සැබැවින්ම තමන්ගේ දහමේ බෙදීම් ඇති කර (විවිධ) කණ්ඩායම් බවට පත් වූවන් වන (පුස්තක ලත් ජනයින් වූ) ඔවුන් සමග කිසිදු කරුණක නුඹ (කොටස්කරුවෙකු) නොවන්නෙහිය. ඔවුන්ගේ කරුණ (පැවරී ඇත්තේ) අල්ලාහ් වෙතමය. පසුව ඔවුන් කරමින් සිටි දෑ පිළිබඳව ඔහු ඔවුනට දන්වන්නේය."/>
        <aya index="160" text="((විනිශ්චය දින) කවරෙකු යහපතක් ගෙන එන්නේ ද ඔහුට එය මෙන් දහ(ගුණ)යක් ඇත. තවද කවරෙකු අයහපතක් ගෙන එන්නේ ද එවැන්නක් (පමණක්) මිස ප‍්‍රතිවිපාක වශයෙන් දෙනු නොලැබේ. තවද ඔවුහු අපරාධයට ලක් නොවෙති."/>
        <aya index="161" text="&quot;සැබැවින්ම මාගේ පරමාධිපති ඍජු මාර්ගයක් වෙත මට මග පෙන්වා ඇත. (එනම්) ඍජු දහමක් වෙතය. (එනම් සත්‍යය වෙත) නැඹුරු වූවෙකු වන 'ඉබ්රාහීම්ගේ' පිළිවෙත වෙතය. තවද ඔහු ආදේශකයින් අතුරින් නොවීය&quot; යැයි (නබිවරය,) නුඹ පවසවු."/>
        <aya index="162" text="තවද &quot;සැබැවින්ම මාගේ සලාතය) ද මාගේ කැපකිරීම ද මාගේ ජීවිතය ද මාගේ මරණය ද සමස්ත විශ්වයේ පරමාධිපති, අල්ලාහ්ටම හිමිය. ඔහුට කිසිදු හවුල්කරුවෙකු නොමැත. මෙය පිළිබඳවමය මා විධානය කරනු ලැබුවේ. තවද මම මුස්ලිම්වරුන්(අල්ලාහ්ට අවනතවන්නන්) අතුරින් ප‍්‍රථමයා වෙමි.&quot; යැයි ද නුඹ පවසවු."/>
        <aya index="164" text="&quot;අල්ලාහ් සියලු දෑහි පරමාධිපතිව සිටිය දී ඔහු හැර වෙනත් පරමාධිපතියෙකුව මා සොයන්නෙම් ද? තවද සෑම ආත්මයක්ම තමා කෙරෙහිම මිස (පාපයන්) උපයා නොගනියි. තවද (තම පාපයේ) බර උසුලන්නෙකු වෙනකෙකුගේ (පාපයේ) බර නොඋසුලන්නේය. පසුව, නුඹලාගේ නැවත යොමු වන ස්ථානය නුඹලාගේ පරමාධිපති වෙතය. එවිට නුඹලා කවර විෂයෙහි මතභේද ඇති කර ගනිමින් සිටියේ ද ඒ පිළිබඳව ඔහු නුඹලාට දන්වන්නේ යැ&quot;යි ද නුඹ පවසවු."/>
        <aya index="165" text="නුඹලාව මිහිතලයේ (පැවරූ බලතල ක‍්‍රියා කරන) නියෝජිතයන් බවට පත් කළේ ඔහුමය(අල්ලාහ්මට). තවද නුඹලාට ඔහු (මෙලොවෙහි) ලබා දුන් දෑහි නුඹලාව පිරික්සනු පිණිස ඔහු නුඹලාගෙන් ඇතැමෙකු ඇතැමෙකුට වඩා තරාතිරම් වලින් උසස් කළේය. සැබැවින්ම නුඹගේ පරමාධිපති දඬුවම් දීමෙහි ඉතා ශීඝ‍්‍රය. තවද සැබැවින්ම ඔහු අති ක්ෂමාශීලීය පරම කරුණාභරිතය."/>
    </sura>
    <sura index="7" name="">
        <aya index="1" text=" අලිෆ්. ලාම්. මීම්. සාද්."/>
        <aya index="2" text=" (නබිවරය, මෙම අල් කුර්ආනය) නුඹ වෙත පහළ කරනු ලැබූ ධර්ම පුස්තකයකි. එයින් නුඹගේ හදවතෙහි පීඩනයක් ඇති නොවිය යුතුය. (එය පහළ කරනු ලැබූයේ) විශ්වාසිකයින්ට උපදෙසක් වශයෙන් ද එමගින් (අවිශ්වාසිකයින්ට) නුඹ අවවාද කරනු පිණිස ද වේ."/>
        <aya index="3" text=" (ජනයිනි!) නුඹලාගේ පරමාධිපතිගෙන් නුඹලා වෙත පහළ කරනු ලැබූ දෑ නුඹලා අනුගමනය කරවු. ඔහු හැර සෙසු (අය තම) භාරකරුවන් (ලෙස) නුඹලා අනුගමනය නොකරවු. නුඹලා උපදෙස් ලබනුයේ අල්ප ප‍්‍රමාණයෙකි."/>
        <aya index="4" text=" කොපමණ ගම්මානයන් අපි විනාශ කළෙමු ද? රාත‍්‍රියේ හෝ ඔවුන් මධ්‍යහ්නයේ නිදියමින් සිටිය දී හෝ අපගේ දඬුවම ඒවා වෙත පැමිණියේය."/>
        <aya index="5" text="අපගේ දඬුවම ඔවුන් වෙත පැමිණි විට &quot;සැබැවින්ම අපි අපරාධකරුවන්ව සිටියෙමු&quot; යැයි ඔවුන් පවසා සිටියා මිස ඔවුන්ගේ ප‍්‍රකාශය නොවීය."/>
        <aya index="6" text="කවුරුන් වෙත ('රසූල්වරුන්') යවනු ලැබුවේ ද ඔවුන්ගෙන් සැබැවින්ම (රසූල්වරුන්ට ප‍්‍රතිචාර දැක් වූ අන්දම) අපි විමසන්නෙමු. තවද රසූල්වරුන්ගෙන් ද (දහම් ප‍්‍රචාරය පිළිබඳව) විමසන්නෙමු."/>
        <aya index="7" text="ඉන් පසුව සැබැවින්ම අපි (ඔවුන් කළ ක‍්‍රියාවන් පිළිබඳව සම්පූර්ණ) දැනුමකින් යුතුව ඔවුනට (ඔවුන්ගේ) පුවත (නිවැරදි ලෙස) පවසන්නෙමු. තවද අපි (ඒ පිළිබඳව) අදෘශ්‍යව නොසිටියෙමු."/>
        <aya index="8" text="එදින (ක‍්‍රියාවන්හි) මිනුම සැබෑවකි. එබැවින් (යහ ක‍්‍රියාවන් මගින්) කවරෙකුගේ තුලාවන් බැර වන්නේ ද ඔවුන්මය ජයග‍්‍රාහකයින් වන්නේ."/>
        <aya index="9" text="තවද කවරෙකුගේ (යහ ක‍්‍රියාවන්හි) තුලාවන් සැහැල්ලු වන්නේ ද ඔවුන්මය. අපගේ වදන් ප‍්‍රතික්ෂේප කරමින් සිටි හේතුවෙන් තමන්ටම පාඩු ඇති කර ගත්තවුන් වන්නේ."/>
        <aya index="10" text="සැබැවින්ම අපි නුඹලාව මිහිතලයෙහි (අධිකාරය දී) ස්ථාපිත කළෙමු. තවද අපි නුඹලාට එහි ජීවනෝපායන් සලසා දුන්නෙමු. (එහෙත්) නුඹලා කෘතවේදී වනුයේ අල්ප ප‍්‍රමාණයකි."/>
        <aya index="11" text="සැබැවින්ම අපි නුඹලාව මවා පසුව නුඹලාව (මිනිස් හැඩයෙන්) හැඩ ගස්වා පසුව (පළමු මිනිසා වන) 'ආදම්ට' 'සුජූද්' කරනු&quot;යි 'මලක්වරුන්ට' පැවසුවෙමු. එවිට 'ඉබ්ලීස්' හැර ඔවුහු(සියල්ලෝම) සුජූද් කළෝය. ඔහු(ඉබ්ලීස්) සුජූද් කරන්නන්ගෙන් (කෙනෙකු) නොවීය."/>
        <aya index="12" text="&quot;නුඹට මා අණ කළ විට නුඹ සුජූද් නොකර සිටීමට නුඹව වැළකුවේ කුමක් දැ?&quot;යි ඔහු(අල්ලාහ්) ඇසීය. &quot;මම ඔහුට වඩා ශ්‍රේෂ්ඨ වෙමි. නුඹ මා මැව්වේ ගින්නෙනි. නුඹ ඔහුව මැව්වේ මැටියෙනි&quot; යැයි ඔහු පැවසීය."/>
        <aya index="13" text="&quot;නුඹ මෙයින් (මිහිතලයට) බැස යවු. මෙහි නුඹ උඩඟුකම් පෑමට නුඹට කිසිවක් නැත. එබැවින් නුඹ බැහැරව යවු. සැබැවින්ම නුඹ අවමන් වූවන්ගෙන් යැ&quot;යි ඔහු(අල්ලාහ්) පැවසීය."/>
        <aya index="14" text="&quot;ඔවුන්ව(මිනිසාව මරණින් මතු) නැගිටුවනු ලබන දිනය තෙක් මට (ජීවත් වීමට) අවකාශයක් ලබා දෙනු&quot;යි ඔහු(ඉබ්ලීස්) පැවසීය."/>
        <aya index="15" text="&quot;සැබැවින්ම නුඹ (මරණින් මතු නැගිටුවනු ලබන දිනය තෙක් ජීවත් වීමට) අවකාශය දෙනු ලැබූවන් අතුරින් යැ&quot;යි ඔහු(අල්ලාහ්) පැවසුවේය."/>
        <aya index="16" text="&quot;නුඹ මා මුළාවෙහි අත්හළ හෙයින් (දිවුරමින්,) ඔවුනට (යහ මග යාමට බාධකයක් ලෙස) නුඹේ ඍජු මාර්ගයේ වාඩි වී සිටින්නෙමි.&quot;"/>
        <aya index="17" text="පසුව ඔවුන්ට ඉදිරියෙන් ද ඔවුන්ගේ පසුපසින් ද ඔවුන්ගේ දකුණු පසින් ද ඔවුන්ගේ වම් පසින් ද මම ඔවුන් වෙත පැමිණෙන්නෙමි. තවද ඔවුන් අතුරින් බොහෝ දෙනා (නුඹට) කෘතවේදීන් ලෙස නුඹ නොදකිනු ඇත."/>
        <aya index="18" text="&quot;නුඹ නීචභාවයට ලක් වූවෙකු ලෙස ද පලවා හරිනු ලැබූවෙකු ලෙස ද මෙයින් පිටව යවු. ඔවුන් අතුරින් කවරෙකු නුඹව අනුගමනය කරන්නේ ද එවිට නියත වශයෙන්ම මම (ඔවුන්ගෙන් හා) නුඹලා සියල්ලන්ගෙන් නිරය පුරවන්නෙමි&quot; යැයි ඔහු(අල්ලාහ්) පැවසුවේය."/>
        <aya index="19" text="&quot;අහෝ ආදම්! නුඹ හා නුඹගේ බිරිය (ස්වර්ග) උයනෙහි වාසය කරවු. නුඹලා දෙදෙනා කැමති ස්ථානයකින් අනුභව කරවු. තවද නුඹලා දෙදෙනා මෙම ගස අසළට නොයවු. එසේ කළහොත් නුඹලා දෙදෙනා අපරාධකරුවන් අතුරින් වන්නෝය.&quot; (යැයි අල්ලාහ් 'ආදම්ට' පැවසුවේය.)"/>
        <aya index="20" text="ඔවුන් දෙදෙනාගෙන් ආවරණය කරනු ලැබූ රහසඟයන් ඔවුන් දෙදෙනාට හෙළි කර වීම සඳහා 'ෂෙයිතාන්' ඔවුන් දෙදෙනාට සිතුවිල්ලක් කෙඳුරුවේය. &quot;නුඹලා දෙදෙනාගේ පරමාධිපති මෙම ගස නුඹලා දෙදෙනාට තහනම් කළේ නුඹලා දෙදෙනා 'මලක්වරුන්' හෝ නුඹලා සදාතනිකයින් අතුරින් නොවීමට මිස නැතැ&quot;යි ඔහු(ෂෙයිතාන්) පැවසුවේය."/>
        <aya index="21" text="&quot;සැබැවින්ම මම නුඹලා දෙදෙනාට උපදෙස් දෙන්නන් අතුරින් වන්නෙමි&quot; යැයි ඔවුන් දෙදෙනාට ඔහු දිවුරා සිටියේය."/>
        <aya index="22" text="රැවටීම තුළින් ඔවුන් දෙදෙනාව ('ෂෙයිතාන්') පහත හෙළීය. ඔවුන් දෙදෙනා එම ගසෙන් (පලතුරු වල) රස වින්ද විට ඔවුන් දෙදෙනාගේ රහසඟ ඔවුන් දෙදෙනාට හෙළි විය. තවද (ස්වර්ග) උයනෙහි කොළ වලින් තමන් දෙදෙනා(ගේ රහසඟ) මත අලවා විළි වසා ගැනීමට තැත් කළහ. ඔවුන් දෙදෙනාගේ පරමාධිපති ඔවුන් දෙදෙනා අමතා &quot;නුඹලා දෙදෙනාව එම ගසෙන් මා නොවැළැක් වුවෙම් ද? තවද 'සැබැවින්ම ෂෙයිතාන් නුඹලා දෙදෙනාට පැහැදිලි සතුරෙකු යැ'යි මා නොපැවසුවෙම් ද?&quot; (යැයි විමසීය.)"/>
        <aya index="23" text="&quot;අපගේ පරමාධිපතියාණනි, අපි අපටම අපරාධ කර ගත්තෙමු. නුඹ අපට සමාව නොදෙන්නේ නම්, තවද නුඹ අප වෙත කරුණාව නොදක්වන්නේ නම්, සැබැවින්ම අපි අලාභවන්තයින් අතුරින් වන්නෙමු.&quot; යැයි එම දෙදෙනා (බැගෑපත්ව) පැවසුවෝය."/>
        <aya index="24" text="නුඹලාගෙන් ඇතැමුන් ඇතැමුන්ට සතුරෙකු ලෙස නුඹලා (ස්වර්ගයෙන් මිහිතලයට) බැස යවු. නුඹලාට මිහිතලයෙහි වාසස්ථානයක් ද (නියමිත) කාලයක් දක්වා වින්දනයක් ද ඇතැ'යි ඔහු(අල්ලාහ්) ප‍්‍රකාශ කළේය."/>
        <aya index="25" text="&quot;එහිම නුඹලා ජීවත් වන්නෙහුය. එහිම නුඹලා මරණයට පත් වන්නෙහුය. එයින්ම නුඹලා (මරණින් මතු) පිට කරනු ලබන්නෙහුය&quot; යැයි ද ඔහු පැවසුවේය."/>
        <aya index="26" text="ආදම්ගේ දරුවනි, නුඹලාගේ රහසඟ අවරණය කරන්නා වූ හා (නුඹලාට) අලංකරණයක් වූ වස්ත‍්‍රයක් අපි නුඹලාට පහළ කර ඇත්තෙමු. බිය භක්තිමත්භාවයේ වස්ත‍්‍රය, එයමය ශ්‍රේෂ්ඨ වන්නේ. එය ඔවුන් මෙනෙහි කරනු පිණිස අල්ලාහ්ගෙන් වූ සාධකයන් අතුරිනි."/>
        <aya index="27" text="'ආදම්ගේ' දරුවනි, 'ෂෙයිතාන්' නුඹලාගේ දෙමාපියන්ව ඔවුන් දෙදෙනාගේ රහසඟයන් ඔවුන් දෙදෙනාට හෙළි කිරීම පිණිස ඔවුන්ගේ වස්ත‍්‍රයන් ඔවුන්ගෙන් නිරාවරණය කර ස්වර්ගයෙන් පිට කළාක් මෙන් ඔහු නුඹලාව ව්‍යසනයෙහි යොමු නොකළ යුතුය. සැබැවින්ම ඔහු හා ඔහුගේ පිරිස නුඹලා නොදකින දෙසකින් නුඹලාව බලමින් සිටියි. විශ්වාස නොකරන්නන්ට මිතුරන් වශයෙන් 'ෂෙයිතානුන්ව' සැබැවින්ම අපි පත් කළෙමු."/>
        <aya index="28" text="(විශ්වාස නොකරන්නන් වන) ඔවුන් යම් අශික්ෂිත දෙයක් කළ විට &quot;අපගේ පියවරුන් මේ මත සිටිනු අපි දැක ඇත්තෙමු. තවද මෙය (කිරීමට) අපට විධානය කළේ අල්ලාහ්ය&quot; යැයි ඔවුහු පවසති. &quot;සැබැවින්ම අල්ලාහ් අශික්ෂිත දෑ විධානය නොකරන්නේය. නුඹලා නොදන්නා දෙයක් අල්ලාහ් කෙරෙහි නුඹලා පවසන්නෙහු දැ?&quot;යි (නබිවරය,) පවසවු."/>
        <aya index="29" text="&quot;මාගේ පරමාධිපති සාධාරණය ඉටු කරන ලෙස ද නැමදුම් කරන සෑම අවස්ථාවකම නුඹලාගේ මුහුණු ('කිබ්ලාව' දෙසට) හරවන්න යැයි ද දහමෙහි ඔහුට චිත්ත පාරිශුද්ධියෙන් යුතුව ඔහුව අයැදින්නැ'යි ද අණ කර ඇත. ඔහු නුඹලාව (ලොවෙහි පෙර නිදසුනකින් තොරව) උත්පාදනය කළාක් මෙන්ම නුඹලා (විනිශ්චය දිනයෙහි ඔහු වෙතම) නැවත යොමු වන්නෙහුය.&quot;යැයි (නබිවරය,) පවසවු."/>
        <aya index="30" text="ඔහු(අල්ලාහ්) පිරිසක් යහමග රැගෙන ගියේය. තවත් පිරිසකට ඔවුන් කෙරෙහි මුළාව නියම විය. (මන්දයත්) සැබැවින්ම ඔවුහු තමන් යහමග ලද්දන් යැයි සිතමින් අල්ලාහ් හැර 'ෂෙයිතානුන්ව' (තම) මිතුරන් ලෙස ගත්තෝය."/>
        <aya index="31" text="ආදම්ගේ දරුවනි, නැමදුම් කරන සෑම අවස්ථාවකම නුඹලාගේ (වස්ත‍්‍ර) අලංකාරය කර ගනිවු. තවද නුඹලා අනුභව කරවු. පානය කරවු. නාස්ති නොකරවු. සැබැවින්ම ඔහු(අල්ලාහ්) නාස්ති කරන්නන්ව පි‍්‍රය නොකරන්නේය."/>
        <aya index="32" text="&quot;තම ගැත්තන්ට ප‍්‍රදානය කළ අල්ලාහ්ගෙන් වූ අලංකාරය ද ආහාරයෙන් පිවිතුරු (අනුමත) දෑ ද තහනම් කළේ කවරෙකු දැ?&quot;යි (නබිවරය,) නුඹ විමසවු. &quot;මේවා මෙලොව ජීවිතයේ දී විශ්වාස කළවුන් සඳහාය. (තවද මළවුන්) නැගිටුවනු ලබන දිනයේ දී (ඔවුනට) පමණක් වන්නේ යැ&quot;යි පවසවු. දැනුමැති පිරිසට සංඥාවන් අප පැහැදිලි කරනුයේ මෙලෙසය."/>
        <aya index="33" text="&quot;මාගේ පරමාධිපති සැබැවින්ම තහනම් කළේ අශික්ෂිත දෑ තුළින් බාහිර දෑ ද, අභ්‍යන්තර දෑ ද, පාපය ද යුක්තියෙන් තොරව සීමාව ඉක්මවා යෑම ද, කවර දැයක් සඳහා ඔහු(අල්ලාහ්) බලයක් පහළ නොකළේ ද එය නුඹලා අල්ලාහ්ට ආදේශ කිරීම ද, අල්ලාහ් කෙරෙහි නුඹලා නොදන්නා දෑ පැවසීම ද වේ&quot; යැයි (නබිවරය,) පවසවු."/>
        <aya index="34" text="සෑම සමූහයකටම (මරණය සඳහා) නියමිත කාලයක් ඇත. එබැවින් ඔවුන්ගේ කාලය පැමිණි විට මොහොතක් හෝ ඔවුන් ප‍්‍රමාද නොවෙති. පෙරටු ද නොවෙති."/>
        <aya index="35" text="ආදම්ගේ දරුවනි! මාගේ වදන් නුඹලාට පවසන නුඹලා අතුරින් වූ 'රසූල්වරුන්' නුඹලා වෙත පැමිණියේ නම්, (ඔවුන්ගේ ඔවදනින්) කවරෙකු බිය බැතිමත් වී තමන්ව (යහපතින්) සංශෝධනය කර ගත්තේ ද ඔවුනට කිසිදු බියක් නැත. තවද ඔවුහු දුක් නොවෙති."/>
        <aya index="36" text="කවරෙකු අපගේ වදන් අසත්‍යය කර ඒවාට එරෙහිව උඩඟු වූයේ ද ඔවුහු නිරා ගින්නේ සගයින්ය. ඔවුහු එහි සදාතනිකයෝ වෙති."/>
        <aya index="37" text="අල්ලාහ් කෙරෙහි බොරු ගෙතූ අයට හෝ ඔහුගේ වදන් අසත්‍යය කළ අයට වඩා මහා අපරාධකරුවා කවරෙකු ද? ඔවුනට (ලව්හුල් 'මහ්ෆූල්' නම්) පුස්තකයෙහි නියම වූ දැයින් තම කොටස හිමි වනු ඇත. කෙතරම් (දුරට) ද යත් ඔවුන්ව මරණයට පත් කරන්නට අපගේ දූතයින් (වන 'මලක්වරුන්') පැමිණි අවස්ථාවෙහි &quot;අල්ලාහ් හැර නුඹලා අයැදිමින් සිටි අය කොහේදැ?&quot;යි ඔවුහු විමසන්නෝය. (එවිට) &quot;අපෙන් ඔවුන් මුළා වී ගියෝය&quot; යැයි (ප‍්‍රතික්ෂේපක) ඔවුහු පවසති. තවද සැබැවින්ම තමන් ප‍්‍රතික්ෂේපකයින්ව සිටිය බව ඔවුහු තමන්ට එරෙහිවම සාක්ෂි දරනු ඇත."/>
        <aya index="38" text="'ජින්වරුන්' හා මිනිසුන් අතුරින් නුඹලාට පෙර ඉකුත් වී ගිය සමූහයන් සමග නුඹලා ද (නිරා) ගින්නට පිවිසෙවු&quot; යැයි ඔහු(අල්ලාහ්) පවසයි. (යම්) සමූහයක් (නිරයට) පිවිසෙන විටෙක තම සහෝදරියට(ඊට පෙර වූ සමූහයට) ශාප කරති. කෙතරම් (දුරට) ද යත් ඔවුන් සියල්ලෝම එහි සේන්දු වූ විට &quot;අපගේ පරමාධිපතියාණනි, අප මුළාවට පත් කළේ මොවුන්ය.එබැවින් (නිරා) ගින්නෙන් දෙගුණ වේදනාවක් ඔවුනට දෙවු&quot; යැයි ඔවුන්ගෙන් පසු වූවන් ඔවුන්ගෙන් පෙර වූවන් අඟවා ප‍්‍රකාශ කරති. &quot;සෑම කෙනෙකුටම දෙගුණයක්ය. නමුත් නුඹලා නොදනිති&quot; යැයි ඔහු(අල්ලාහ්) පවසයි."/>
        <aya index="39" text="&quot;(දඬුවම විෂයෙහි) අපට වඩා නුඹලාට කිසිදු ශ්‍රේෂ්ඨත්වයක් නොතිබුණි.&quot; යැයි ඔවුන්ගෙන් පෙර වූවන් ඔවුන්ගෙන් පසු වූවන්ට පවසති. &quot;නුඹලා උපයමින් සිටි දෑ සඳහා නුඹලා දඬුවම රස විදිවු.&quot; (යැයි අල්ලාහ් ඔවුනට පවසයි.)"/>
        <aya index="40" text="සැබැවින්ම අපගේ වදන් අසත්‍යය කරමින් ඒවාට එරෙහිව උඩඟු වන්නන්ට අහස්හි දොරටු ඔවුන් සඳහා විවෘත කරනු නොලැබේ. තවද ඉඳිකටු සිදුරෙහි ඔටුවෙකු ඇතුළු වන තෙක් ස්වර්ගයට ඔවුහු නොපිවිසෙති. මෙලෙසය අප වැරදිකරුවන්ට ප‍්‍රතිඵල දෙනුයේ."/>
        <aya index="41" text="ඔවුනට නිරයෙන් (තැනුවා) වූ ඇතිරිල්ලක් ද ඔවුනට ඉහළින් පොරවනයන් ද ඇත. මෙලෙසය අප අපරාධකරුවන්ට ප‍්‍රතිඵල දෙනුයේ."/>
        <aya index="42" text="(අල්ලාහ්ව) විශ්වාස කොට යහකම් කළවුන් නම්, අපි කිසිදු ආත්මයකට එහි හැකියාවන්ට අනුව මිස (කිසිවක්) නොපවරන්නෙමු. ඔවුහුමය ස්වර්ගයේ සගයින් වන්නෝ. ඔවුහු එහි සදාතනිකයෝ වෙති."/>
        <aya index="43" text="ඔවුන්ගේ හදවත් තුළ ඇති ක්‍රෝධය අපි ඉවත් කරන්නෙමු. ඔවුනට පහළින් ගංගාවෝ ගලා බසිනු ඇත. තවද &quot;මෙ(ම ස්වර්ග)ය වෙත අපව මග රැගෙන ආ අල්ලාහ්ටමය සියලු ප‍්‍රශංසා. අල්ලාහ් අපට මග පෙන්වූයේ නැතිනම්, අපි යහමග ලැබූවන් නොවන්නෙමු. සැබැවින්ම (ලොවෙහි දී) අපගේ පරමාධිපතිගේ 'රසූල්වරුන්' සත්‍යය රැගෙන පැමිණියෝමය' යැයි ඔවුහු පවසති. &quot;මෙම ස්වර්ගය නුඹලා කරමින් සිටි (යහ) දෑ හේතුවෙන් උරුම කරනු ලැබුවෙහුය.&quot; යැයි ඔවුන්ට අමතනු ලැබේ."/>
        <aya index="44" text="අපගේ පරමාධිපති අපට සත්‍යයක් ලෙස ප‍්‍රතිඥා කළ දෑ සැබැවින්ම අපි ලබා ගත්තෙමු. &quot;නුඹලාගේ පරමාධිපති නුඹලාට සත්‍යයක් ලෙස ප‍්‍රතිඥා කළ දෑ(දඬුවම) නුඹලා ලැබුවෙහු දැ?&quot;යි ස්වර්ගයේ සගයින් නිරයේ සගයින් අමතා ප‍්‍රකාශ කරති. &quot;එසේය&quot; යැයි ඔවුහු පිළිතුරු දෙති. එවිට &quot;අපරාධකරුවන් කෙරෙහි අල්ලාහ්ගේ ශාපය අත් වේවා!&quot; යැයි නිවේදකයෙකු ඔවුන් අතර නිවේදනය කරනු ඇත."/>
        <aya index="45" text="ඔවුන් කවරෙකුද යත් පරමාන්තය ප‍්‍රතික්ෂේප කරමින් (ජනයින්ව) අල්ලාහ්ගේ මාර්ගයෙන්(දහමෙන්) වළක්වා එහි දෝෂ (තිබිය යුතු යැයි) පතන්නන් වෙති."/>
        <aya index="46" text="එම දෙපිරිස අතර තිරයක්(පවුරක්) ඇත. තවද උස් පවුරු මත මිනිසුන් සිටිති. මොවුන් (ස්වර්ග හා නිරා වාසී) සෑම කෙනෙකුවම ඔවුනොවුන්ගේ සලකුණු අනුව හඳුනා ගන්නෝය.මොවුන් ස්වර්ගයේ වැසියන් අමතා &quot;නුඹලාට සාමය අත් වේවා!&quot; යැයි පවසති. මොවුන් (ස්වර්ගයට පිවිසීමට) දැඩි ආශාවෙන් පසු වන්නන් වුව ද (තවමත්) එයට ඇතුළු වූයේ නැත."/>
        <aya index="47" text="(පසුව) ඔවුන්ගේ බැල්ම නිරයේ වැසියන් දෙසට යොමු කරනු ලැබූ විට &quot;අපගේ පරමාධිපතියාණනි! අපරාධකාර පිරිස සමග අපව (නිරයෙහි) පත් නොකරනු මැනව&quot;යි පවසති."/>
        <aya index="48" text="තවද උස් පවුරුහි (සිටින) වැසියන් කවුරුන්ව ඔවුන්ගේ (නිරා වාසී) සලකුණු මගින් තමන් හඳුනාගත්තේ ද එම (නිරා වාසී) මිනිසුන් අමතා &quot;නුඹලාගේ (ධනය) රැස් කිරීම හා නුඹලා උඩඟු වී සිටීම නුඹලාට ඵලක් නොවීය&quot;යැයි පවසති."/>
        <aya index="49" text="&quot;මොවුනට අල්ලාහ් කරුණාව ලබා නොදෙන්නේම යැයි නුඹලා (ලොවෙහි) දිවුරූ අය මොවුන් ද? (යැයි උස් පවුරෙහි සිටින වැසියන් ස්වර්ග වාසීන්ව අඟවා නිරා වාසීන්ට පවසති). 'නුඹලා ස්වර්ගයට පිවිසෙවු. නුඹලාට බියක් නැත. තවද නුඹලා දුකට පත්වන්නන් ද නොවෙති' (යැයි අල්ලාහ් උස් පවුරෙහි සිටින වැසියන් අමතා පවසනු ඇත.&quot;"/>
        <aya index="50" text="නිරා වාසීන් ස්වර්ග වාසීන් අමතා, &quot;ජලයෙන් හෝ අල්ලාහ් නුඹලාට සම්පත් වශයෙන් ලබා දුන් දැයින් ස්වල්පයක් හෝ අප වෙත වැගිරවවු&quot; යැයි පවසති. (එවිට ස්වර්ග වාසී) ඔවුහු &quot;සැබැවින්ම අල්ලාහ් ඒ දෙකම ප‍්‍රතික්ෂේපකයින්හට තහනම් කර ඇතැ&quot;යි පවසති."/>
        <aya index="51" text="ඔවුන් තම දහම සමච්චලයට හා සෙල්ලමට ගත්තවුන්ය. තවද ලෞකික ජීවිතය ඔවුන්ව රවටා දැමුවේය. ඔවුන්ගේ මෙදින (විනිශ්චය) හමුවීම ඔවුන් අමතක කර දමා අපගේ වදන් පිළිබඳව පිටුපාමින් සිටියාක් මෙන් අද දින අපි ද ඔවුන්ව අමතක කර දමන්නෙමු."/>
        <aya index="52" text="සැබැවින්ම අපි ධර්ම පුස්තකයක් (වන අල් කුර්ආනය) ඔවුන් වෙත ගෙන ආවෙමු. විශ්වාස කරන පිරිසට මග පෙන්වීමක් වශයෙන් ද කරුණාවක් වශයෙන් ද ඥානය මත (පදනම් කරමින්) අපි එය පැහැදිලි කළෙමු."/>
        <aya index="53" text="(ප‍්‍රතික්ෂේපක) ඔවුහු එහි අවසන් ප‍්‍රතිඵලය හැර (අනෙකක්) බලාපොරොත්තු වන්නෙහු ද? එහි අවසන් ප‍්‍රතිඵලය පැමිණෙන දින මීට පෙර එය (නොසලකා හරිමින්) අමතක කළවුන් &quot;සැබැවින්ම අපගේ පරමාධිපතිගේ 'රසූල්වරුන්' සත්‍යය රැගෙන ආහ. මැදිහත් වන්නන් අතුරින් අප වෙනුවෙන් මැදිහත් වන්නට අපහට කිසිවෙකු සිටී ද? නැතහොත් අප නැවත (ලෝකය වෙත) හරවනු ලබන්නෙමු ද? එවිට අපි කරමින් සිටි (අයහපත්) දෑ නොවන (යහපත්) දෑ කරන්නෙමු&quot; යැයි පවසති. ඔවුන් තමන්ටම අලාභ කර ගත්හ. ඔවුන් ගොතමින් සිටි (ව්‍යාජ) දෑ ඔවුන්ගෙන් මුළා වී ගියේය."/>
        <aya index="54" text="සැබැවින්ම නුඹලාගේ පරමාධිපති අල්ලාහ්ය. (ඔහු) අහස් හා මිහිතලය දින හය(ක ප‍්‍රමාණය)කින් මැව්වේය. පසුව ඔහු 'අර්ෂය' මත (ඔහුගේ ගෞරවයට සුදුසු අයුරින්) &quot;ඉස්තිවා&quot; විය. ඔහු රාත‍්‍රිය මගින් දහවල ආවරණය කරන්නේය. මෙය එය වේගයෙන් ලුහු බඳින්නේය. තවද ඔහුගේ බලයට නතු කරවනු ලැබූවක් ලෙස හිරු සඳු හා තාරකා (ද ඔහු මැව්වේය). දැන ගනිවු. මැවීම ද විධානය ද ඔහු සතුය. විශ්වයේ පරමාධිපති වන අල්ලාහ් උත්කෘෂ්ට විය."/>
        <aya index="55" text="නුඹලා බැගෑපත්ව හා රහසිගතව නුඹලාගේ පරමාධිපතිව අයැද සිටිවු. සැබැවින්ම ඔහු සීමාව ඉක්මවා යන්නන්ව ප‍්‍රිය නොකරන්නේය."/>
        <aya index="56" text="තවද මිහිතලය මත එහි (යහක‍්‍රියා මගින්) සංස්කරණය කිරීමෙන් පසු නුඹලා කලහකම් නොකරවු. බියෙන් හා අපේක්ෂා පූර්වකව ඔහුව(අල්ලාහ්ව) අයැදිවු. සැබැවින්ම අල්ලාහ්ගේ කරුණාව යහකම් කරන්නන්හට සමීපය."/>
        <aya index="57" text="තවද තම දයාවට පෙරාතුව ශුභාරංචියක් වශයෙන් සුළං (හඹා) යවන්නා ඔහුය. කෙතරම් (දුරට) ද යත් එය ගන වලාකුළු ඉසිලූ කල්හි මළ භූමියක් කරා අපි එය යවන්නෙමු. පසුව එහි අපි (වැසි) ජලය පහළ කරන්නෙමු. තවද එමගින් සියලු පලතුරු හට ගන්වන්නෙමු. නුඹලා මෙනෙහි කරනු පිණිස අපි (විනිශ්චය සඳහා) මළවුන් (ජීවමානව) පිට කරන්නේ මෙලෙසය."/>
        <aya index="58" text="සරු බිම, එහි ශාකයන් තම පරමාධිපතිගේ අනුබලයෙන් හට ගන්නේය. නිසරු වූ දැය(බිම) අසීරුවෙන් හැර හට නොගනියි. කෘතවේදී වන පිරිසට අප (අල් කුර්ආනයේ) වදන් ගෙන හැරපාන්නේ මෙලෙසය."/>
        <aya index="59" text="සැබැවින්ම අපි 'නූහ්ව' ('රසූල්වරයෙකු' වශයෙන්) ඔහුගේ පිරිස වෙත එව්වෙමු. එවිට ඔහු &quot;මාගේ ජනයිනි නුඹලා අල්ලාහ්ට (පමණක්) නමදිවු. ඔහු හැර වෙනත් දෙවියෙකු නුඹලාට නැත. සැබැවින්ම මහත් වූ දිනයක දඬුවම පිළිබඳව මම නුඹලා කෙරෙහි බිය වෙමි&quot; යැයි පැවසුවේය."/>
        <aya index="60" text="ඔහුගේ පිරිස අතුරින් ප‍්‍රධානීහු &quot;සැබැවින්ම ඔබ පැහැදිලි මුළාවෙහි සිටින බව අපි දකින්නෙමු.&quot; යැයි පැවසූහ."/>
        <aya index="61" text="&quot;මාගේ ජනයිනි, මා තුළ කිසිදු මුළාවක් නැත. නමුත් සැබැවින්ම මම ලෝවැසියන්ගේ පරමාධිපතිගෙන් වූ 'රසූල්වරයෙකු' වෙමි&quot; යැයි පැවසුවේය."/>
        <aya index="62" text="&quot;මාගේ පරමාධිපතිගේ පණිවිඩ නුඹලාට දන්වා සිටිමි. තවද නුඹලාට උපදෙස් දෙන්නෙමි. නුඹලා නොදන්නා දෑ අල්ලාහ්ගෙන් මම දන්නෙමි.&quot;"/>
        <aya index="63" text="නුඹලාට ඔවදන් කිරීම පිණිස ද නුඹලා බිය භක්තිමත් වීම පිණිස ද නුඹලා කරුණාව ලබනු පිණිස ද නුඹලා අතුරින් වූ මිනිසෙකු මගින් නුඹලාගේ පරමාධිපතිගෙන් වූ උපදෙසක් නුඹලා වෙත පැමිණීම පිළිබඳව නුඹලා මවිතයට පත් වන්නෙහු ද? (යැයි ද ඔහු පැවසුවේය.)"/>
        <aya index="64" text="නමුත් ඔවුහු ඔහුව අසත්‍යය කළෝය. එහෙයින් ඔහුව හා ඔහු සමග නැවෙහි වූවන් අපි ආරක්ෂා කළෙමු. තවද අපගේ වදන් අසත්‍යය කළ අය අපි ගිල්වා දැමුවෙමු. සැබැවින්ම ඔවුහු (යහමගින්) අන්ධ පිරිසක්ව සිටියෝය."/>
        <aya index="65" text="තවද ආද් (සමූහයා) වෙත ඔවුන්ගේ සහෝදර 'හූද්ව' ද ('රසූල්වරයෙකු' වශයෙන් අපි එව්වෙමු). &quot;මාගේ ජනයිනි, නුඹලා අල්ලාහ්ට (පමණක්) නමදිවු. ඔහු හැර වෙනත් දෙවියෙකු නුඹලාට නැත. එබැවින් නුඹලා (අල්ලාහ්ට) බිය භක්තිමත් නොවන්නෙහු ද?&quot; යන්නෙන් ඔහු පැවසුවේය."/>
        <aya index="66" text="ඔහුගේ පිරිස අතුරින් ප‍්‍රතික්ෂේප කළ ප‍්‍රධානීහු &quot;සැබැවින්ම ඔබ අඥානයෙහි සිටින බව අප දකින්නෙමු. තවද ඔබ බොරුකාරයින් අතුරින් කෙනෙකු යැයි අපි සිතන්නෙමු&quot; යැයි කීවෝය."/>
        <aya index="67" text="&quot;මාගේ ජනයිනි, මා තුළ කිසිදු අඥානකමක් නැත. නමුත් සැබැවින්ම මම ලෝවැසියන්ගේ පරමාධිපතිගෙන් වූ 'රසූල්වරයෙකු' වෙමි&quot; යැයි ඔහු පැවසුවේය."/>
        <aya index="68" text="&quot;මාගේ පරමාධිපතිගේ පණිවිඩයන් නුඹලාට දන්වා සිටිමි. තවද මම නුඹලාට විශ්වාසනීය උපදෙස් දෙන්නෙකු වන්නෙමි.&quot;"/>
        <aya index="69" text="&quot;නුඹලාට ඔවදන් දීම පිණිස නුඹලා අතුරින් වූ මිනිසෙකු මගින් නුඹලාගේ පරමාධිපතිගෙන් වූ උපදෙසක් නුඹලා වෙත පැමිණීම පිළිබඳව නුඹලා මවිතයට පත් වන්නෙහු ද? නූහ්ගේ පිරිසට පසු නුඹලා (මිහිතලයෙහි) නියෝජිතයින් බවට පත් කර නුඹලාට ශරීර ශක්තිය ඔහු අධික කළ අවස්ථාව සිහිපත් කරවු. එහෙයින් නුඹලා ජයග‍්‍රහණය ලබනු පිණිස අල්ලාහ්ගේ වරප‍්‍රසාදයන් මෙනෙහි කරවු&quot; (යැයි ඔහු පැවසුවේය)."/>
        <aya index="70" text="&quot;අපගේ පියවරුන් නමදිමින් සිටි දෑ අත හැර දමා අල්ලාහ්ට පමණක් අප නැමදීමට (සැලැස්වීම සඳහා) නුඹ අප වෙත පැමිණියේ ද? නුඹ සත්‍යවාදීන් අතුරින් කෙනෙකු නම්, නුඹ අපට පොරොන්දු වන (දණ්ඩනීය) දෑ අප වෙත ගෙන එනු&quot; යැයි ඔවුහු පැවසූහ."/>
        <aya index="71" text="&quot;සැබැවින්ම නුඹලාගේ පරමාධිපතිගෙන් වූ දඬුවම හා උදහස නුඹලාහට අත්(වීමට නියම) විය. කුමන දැය( දෙවිවරුන් බව)ට අල්ලාහ් කිසිදු සාධකයක් පහළ කර නැත්තේ ද, තවද නුඹලා හා නුඹලාගේ පියවරුන් නාම තැබූවේ ද එවන් (මිථ්‍යා දේව පිළිරූ) නාමයන් පිළිබඳව නුඹලා මා සමග තර්ක කරන්නෙහු ද? එබැවින් (දඬුවම) අපේක්ෂාවෙන් සිටිවු. සැබැවින්ම මම ද නුඹලා සමග අපේක්ෂාවෙන් සිටින්නන් අතුරින් වෙමි.&quot; යැයි පැවසුවේය."/>
        <aya index="72" text="එබැවින් ඔහු හා ඔහු සමග වූවන් (වන විශ්වාසිකයින්) අප වෙතින් වූ කරුණාවෙන් අපි ආරක්ෂා කළෙමු. තවද අපගේ වදන් බොරු කළවුන්ගේ අවසානයා තෙක් අපි මුලිනුපුටා දැමුවෙමු. තවද ඔවුහු විශ්වාසිකයින් නොවූහ."/>
        <aya index="73" text="තවද 'සමූද්' (සමූහයා) වෙත ඔවුන්ගේ සහෝදර 'සාලිහ්ව' ද (රසූල්වරයෙකු වශයෙන් අපි එව්වෙමු).ඔහු &quot;මාගේ ජනයිනි, නුඹලා අල්ලාහ්ට (පමණක්) නමදිවු. ඔහු හැර වෙනත් දෙවියෙකු නුඹලාට නැත. සැබැවින්ම නුඹලාගේ පරමාධිපතිගෙන් වූ පැහැදිලි සාධකයක් නුඹලා වෙත පැමිණ ඇත. මෙය නුඹලාට සංඥාවක් ලෙස වූ අල්ලාහ්ගේ (දායාදයෙන් පිට වූ) ඔටුදෙනයි. එබැවින් මිහිතලයෙහි අනුභව කිරීමට ඌ අත හැර දමවු. ඌ නපුරකින් ස්පර්ශ නොකරවු. එසේ නොවුවහොත් වේදනීය දඬුවමක් නුඹලාව හසු කර ගනු ඇතැ&quot;යි ඔහු පැවසුවේය."/>
        <aya index="74" text="&quot;තවද 'ආද්ගෙන්' පසු නුඹලාව ඔහු නියෝජිතයින් බවට පත් කර, නුඹලාව මිහිතලයෙහි වාසය කර වූ අවස්ථාව (සිහිපත් කරවු). තවද එහි තැනිතලාවන්හි (උෂ්ණ සමයෙහි වෙසීම සඳහා) නුඹලා මන්දිර (තනා) ගන්නෙහුය. තවද (ශීත සමයෙහි වෙසීම සඳහා) නිවෙස් ලෙසට කඳු හාරන්නෙහුය. එබැවින් අල්ලාහ්ගේ වරප‍්‍රසාදයන් සිහිපත් කරවු. මිහිතලයෙහි කලහකාරීන් ලෙස නොසැරිසරවු.&quot; (යැයි සාලිහ් නබිවරයා පැවසීය.)"/>
        <aya index="75" text="ඔහුගේ ජනයින් අතුරින් උඩඟු වූ ප‍්‍රධානීහු දුබලයින්ට (එනම්) ඔවුන් අතුරින් විශ්වාස කළවුනට 'සාලිහ්' ('රසූල්වරයෙකු' ලෙස) තම පරමාධිපති වෙතින් එවනු ලැබූවෙක් යැයි නුඹලා දන්නෙහු ද?&quot; යන්නෙන් විමසූහ. (එයට) ඔවුහු &quot;සැබැවින්ම අපි ඔහු කවර දෙයක් සමග එවනු ලැබුවේ ද එය විශ්වාස කරන්නන් වෙමු&quot; යැයි පැවසූහ."/>
        <aya index="76" text="&quot;සැබැවින්ම නුඹලා කවර දෙයක් පිළිබඳව විශ්වාස කළේ ද අපි එය ප‍්‍රතික්ෂේප කරන්නන් වන්නෙමු&quot; යැයි උඩඟු වූවෝ ප‍්‍රකාශ කළෝය."/>
        <aya index="77" text="පසුව (ප‍්‍රතික්ෂේපක) ඔවුහු එම ඔටුදෙනව සිඳ දමා තම පරමාධිපතිගේ නියෝගයට පිටු පෑවෝය. තවද &quot;අහෝ සාලිහ්! නුඹ රසූල්වරුන්ගෙන් කෙනෙකු වී නම්, නුඹ අපට ප‍්‍රතිඥා දුන් දෑ(දඬුවම) අප වෙත ගෙන එනු&quot;යි ඔවුහු පැවසූහ."/>
        <aya index="78" text="එබැවින් (මහා හඬ හා) භූමිකම්පාව ඔවුන්ව ග‍්‍රහණය කළේය. තවද ඔවුන් ඔවුන්ගේ ගම්මානය තුළම දණින් වැටී (මිය ගිය තත්ත්වයේ) වූහ."/>
        <aya index="79" text="(නැසී ගිය) ඔවුන්ගෙන් ඔහු ඉවත් වී ගොස් &quot;මාගේ ජනයිනි! මාගේ පරමාධිපතිගේ දූත පණිවිඩය සැබැවින්ම මම නුඹලාට ගෙන හැර පෑවෙමි. තවද මම නුඹලාට උපදෙස් දුන්නෙමි. නමුත් නුඹලා උපදෙස් දෙන්නන්ව ප‍්‍රිය නොකරන්නෙහුය&quot; යැයි ඔහු පැවසුවේය."/>
        <aya index="80" text="තවද 'ලූත්ව' ද (අපි රසූල්වරයෙකු වශයෙන් එව්වෙමු.) &quot;නුඹලාට පෙර ලොවැසියන් කිසිවෙකු නොකළ අශික්ෂිත දෑ නුඹලා කරන්නෙහු ද? සැබැවින්ම නුඹලා ස්ත‍්‍රීන් අත හැර දමා කාමයෙන් පිරිමින් වෙත යන්නෙහු ද? නුඹලා සීමාව ඉක්මවා යන පිරිසකි.&quot; යැයි ඔහු තම ජනයාට පැවසූ අවස්ථාව (සිහිපත් කරවු)."/>
        <aya index="82" text="&quot;නුඹලාගේ නගරයෙන් ඔවුන්ව පිටුවහල් කරවු. සැබැවින්ම ඔවුන් පිවිතුරු ජන කොටසකි.&quot; යැයි (සමච්චලයට) පවසා සිටීම මිස ඔහුගේ (ප‍්‍රතික්ෂේපක) ජනයාගේ පිළිතුර නොවීය."/>
        <aya index="83" text="එබැවින් අපි ඔහුගේ බිරිය හැර ඔහුව ද ඔහුගේ පවුලේ සියල්ල ද (ඔහුගේ සමූහයාට අත් වූ විපතින්) මුදවා ගත්තෙමු. ඇය විනාශ වන්නන් අතුරින් කෙනෙකු වූවාය."/>
        <aya index="84" text="ඔවුන් කෙරෙහි (ගල්) වර්ෂාවක් වැස්සුවෙමු. එවිට වැරදි කරන්නන්ගේ අවසානය කෙසේ වී දැ? යි (නබිවරය,) නුඹ නිරීක්ෂණය කරවු."/>
        <aya index="85" text="මද්යන් (වැසියන්) වෙත ඔවුන්ගේ සහෝදර 'ෂුඅයිබ්ව' ද (අපි රසූල්වරයෙකු වශයෙන් එව්වෙමු). &quot;මාගේ ජනයිනි, නුඹලා අල්ලාහ්ට (පමණක්) නමදිවු. ඔහු හැර වෙනත් දෙවියෙකු නුඹලාට නැත. සැබැවින්ම නුඹලාගේ පරමාධිපතිගෙන් වූ පැහැදිලි සාධකයක් නුඹලා වෙත පැමිණ ඇත. එබැවින් නුඹලා කිරුම් මිනුම් පූර්ණව ඉටු කරවු. (නුඹලා කිරා දෙන විට) මිනිසුන්ට ඔවුන්ගේ භාණ්ඩ අඩු නොකරවු. තවද මිහිතලය මත එහි (යහක‍්‍රියා මගින්) සංස්කරණය කිරීමෙන් පසු නුඹලා කලහකම් නොකරවු. නුඹලා විශ්වාසිකයින් වන්නේ නම්, එය නුඹලාට යහපත්ය.&quot; යන්නෙන් ඔහු පැවසුවේය."/>
        <aya index="86" text="තවද &quot;නුඹලා සෑම මාර්ගයකම ඔහුව විශ්වාස කළවුන්ව තර්ජනය කරමින් ද අල්ලාහ්ගේ මාර්ගයෙන්(දහමෙන්) වළක්වමින් ද එහි දෝෂ (තිබිය යුතු යැයි) පතමින් ද නොහිඳිවු. නුඹලා ස්වල්පයක්ව සිට, පසුව ඔහු නුඹලාව අධික කළ අවස්ථාව සිහිපත් කරවු. තවද කලහකාරීන්ගේ අවසානය කෙසේ වී දැ'යි නුඹලා නිරීක්ෂණය කරවු.&quot;"/>
        <aya index="87" text="කවර දෙයක් සමග මා (රසූල්වරයෙකු වශයෙන්) එවනු ලැබුවේ ද එය නුඹලා අතුරින් එක් පිරිසක් විශ්වාස කොට තවත් පිරිසක් විශ්වාස නොකර සිටියේ නම්, අල්ලාහ් අප අතර විනිශ්චය කරන තෙක් නුඹලා ඉවසීමෙන් සිටිවු. විනිශ්චයකරුවන් අතුරින් ඔහු අති ශ්‍රේෂ්ඨය (යැයි 'ෂුඅයිබ්' නබිවරයා පැවසුවේය)."/>
        <aya index="88" text="ඔහුගේ පිරිස අතුරින් උඩඟු වූ ප‍්‍රධානීහු &quot;අහෝ ෂුඅයිබ්! අපි නුඹව හා නුඹ සමග විශ්වාස කළ අයව අපගේ ගමින් පිටමං කරන්නෙමු. නැතහොත් අපගේ පිළිවෙත වෙත නුඹලා නැවත පැමිණිය යුතුය&quot; යැයි පැවසුවෝය. &quot;අපි (එය) පිළිකුල් කරන්නන්ව සිටියත් (නුඹලා අපට බල කරන්නෙහු) දැ?යි ඔහු('ෂුඅයිබ්') පැවසුවේය."/>
        <aya index="89" text="&quot;අල්ලාහ් අපව නුඹලාගේ පිළිවෙතින් ආරක්ෂා කළ පසුත් නැවත එය වෙත අප පැමිණෙන්නේ නම්, සැබැවින්ම අප අල්ලාහ්ට එරෙහිව බොරු ගෙතූවන් බවට පත් වනු ඇත. අපගේ පරමාධිපති වූ අල්ලාහ් අභිමත කරන්නේ නම් හැර ඒ වෙත අප නැවත පැමිණීමක් අපහට නැත. අපගේ පරමාධිපති සියලු දෑ පිළිබඳව දැනුමෙන් සර්ව ව්‍යාප්තය. අල්ලාහ් කෙරෙහිම අපි සියල්ල භාර කරන්නෙමු. අපගේ පරමාධිපතියාණනී, අප හා අපගේ පිරිස අතර යුක්තියෙන් යුතුව තීන්දු කරනු මැනව! තවද තීන්දු කරන්නන්ගෙන් නුඹ අති ශ්‍රේෂ්ඨය.&quot; (යන්නෙන් ද 'ෂුඅයිබ්' පැවසුවේය.)"/>
        <aya index="90" text="ඔහුගේ පිරිස අතුරින් ප‍්‍රතික්ෂේප කළ ප‍්‍රධානීහු 'නුඹලා ෂුඅයිබ්ව අනුගමනය කරන්නෙහු නම් එවිට සැබැවින්ම නුඹලා අලාභයින් යැ'යි පැවසුවෝය."/>
        <aya index="91" text="පසුව (දඬුවමක් ලෙස) භූමිකම්පාව ඔවුන්ව ග‍්‍රහණය කළේය. තවද ඔවුහු ඔවුන්ගේ ගම්මානය තුළම දණින් වැටී (මිය ගිය තත්ත්වයේ) වූහ."/>
        <aya index="92" text="ෂුඅයිබ්ව බොරු කළවුන් (විනාශ වී) ඔවුන් එහි වාසය නොකළාක් මෙනි. ෂුඅයිබ්ව බොරු කළවුන්, ඔවුන්ය අලාභයින් බවට පත් වූයේ."/>
        <aya index="93" text="(නැසී ගිය) ඔවුන්ගෙන් ඔහු ඉවත් වී ගොස් &quot;මාගේ ජනයිනි, මාගේ පරමාධිපතිගේ දූත පණිවිඩ සැබැවින්ම මම නුඹලාට ගෙන හැර පෑවෙමි. තවද මම නුඹලාට උපදෙස් දුන්නෙමි. එබැවින් ප‍්‍රතික්ෂේපක ජනයා වෙනුවෙන් මම කෙසේ නම් දුක් වන්නෙම් දැ?&quot;යි පැවසුවේය."/>
        <aya index="94" text="යම් ගමකට එහි වැසියන්( ප‍්‍රතික්ෂේප කළ විට ඔවුන්)ව දුෂ්කරතා හා දැඩි පීඩා වලින් අප ග‍්‍රහණය කිරීමෙන් මිස අපි කිසිඳු නබිවරයෙකු නොයැව්වෙමු. (එසේ කරනු ලැබුවේ) එහි වැසියන් බැගෑපත් වනු පිණිසය."/>
        <aya index="95" text="පසුව ඔවුන් (ධනයෙන් හා ජනගහනයෙන්) වර්ධනය වී, &quot;සැබැවින්ම අපගේ පියවරුන්ට ද පීඩාව හා සමෘද්ධිය අත් විය&quot; යැයි ඔවුන් පවසන තුරු නරකයේ ස්ථානය යහපත බවට අපි පරිවර්තනය කළෙමු. පසුව ඔවුන් (දඬුවම පිළිබඳව) නොහැඟි තත්ත්වයේ අනපේක්ෂිතව සිටිය දී ඔවුන්ව අපි ග‍්‍රහණය කළෙමු."/>
        <aya index="96" text="ගම්වැසියන් විශ්වාස කොට බිය භක්තිමත් වූයේ නම් අහසින් හා මිහිතලයෙන් වූ අභිවෘද්ධීන්(හි දොරටු) අප ඔවුනට විවෘත කර දී ඇත්තෙමු. නමුත් ඔවුහු අසත්‍යය කළෝය. එබැවින් ඔවුන් උපයමින් සිටි දෑ හේතුවෙන් අපි ඔවුන්ව ග‍්‍රහණය කළෙමු."/>
        <aya index="97" text="ගම්වැසියන් නිදා සිටිය දී රාත‍්‍රියෙහි ඔවුනට අපගේ දඬුවම නොඑනු ඇතැයි ඔවුන් නිර්භියව සිටියේ ද?"/>
        <aya index="98" text="නැතහොත් ගම්වැසියන් කෙළි දෙළෙහි සිටිය දී පෙරවරුවේ අපගේ දඬුවම ඔවුනට නොඑනු ඇතැයි ඔවුන් නිර්භියව සිටියේ ද?"/>
        <aya index="99" text="අල්ලාහ්ගේ සැලසුම ගැන ඔවුහු නිර්භියව සිටියෙහු ද? අලාභවන්ත වූ පිරිස මිස අල්ලාහ්ගේ සැලසුම ගැන (කිසිවෙකු) නිර්භියව නොසිටියි."/>
        <aya index="100" text="මිහිතලය, එහි විසූවන්ගෙන් පසු උරුම කර ගත්තවුන්හට 'අප අභිමත කළේ නම්, ඔවුන්ගේ පාප ක‍්‍රියාවන් හේතුවෙන් අප ඔවුනට දඬුවම් කළ හැකි බව' (පෙර නිදසුන් මගින්) අවබෝධ නොවූයේ ද? තවද ඔවුන්ගේ හදවත් මත අපි මුද්‍රා තැබුවෙමු. එබැවින් ඔවුහු ශ‍්‍රවණය නොකරන්නෝය."/>
        <aya index="101" text="(නබිවරය,) මෙම ගම්මානයන්, ඒවායෙහි පුවත් නුඹට අපි පවසන්නෙමු. ඔවුන්ගේ 'රසූල්වරුන්' ඔවුන් වෙත පැහැදිලි සාධක රැගෙන ආවෝය. එහෙත් පෙරදී ඔවුන් අසත්‍යය කළ හේතුවෙන් (සාධක ගෙන හැර පෑමෙන් අනතුරුව ද) ඔවුන් විශ්වාස කරන්නන් නොවූහ. මෙලෙසය ප‍්‍රතික්ෂේපකයින්ගේ හදවත් අල්ලාහ් මුද්‍රා තබනුයේ."/>
        <aya index="102" text="ඔවුන්ගෙන් බහුතරය සමග අපි කිසිදු ගිවිසුමක් නොදුටුවෙමු. තවද සැබැවින්ම ඔවුන්ගෙන් බහුතරය පාපතරයින් ලෙස අපි දුටුවෙමු."/>
        <aya index="103" text="අනතුරුව ඔවුන්ට පසුව 'මූසාව' අපගේ සංඥා සමග 'ෆිර්අවුන්' හා ඔහුගේ ප‍්‍රධානීන් වෙතට අපි යැව්වෙමු. ඔවුහු ඒවාට අසාධාරණ කළෝය. එබැවින් (නබිවරය,) කලහකම් කරන්නන්ගේ අවසානය කෙසේ වී දැ'යි නිරීක්ෂණය කරවු."/>
        <aya index="104" text="&quot;අහෝ ෆිර්අවුන්! සැබැවින්ම මම විශ්වයන්හි පරමාධිපතිගෙන් වූ 'රසූල්වරයෙකු' වෙමි. අල්ලාහ් පිළිබඳව සත්‍යය හැර අන් කිසිවක් මා නොපැවසීමට යුතුකම් දරන්නෙකු වෙමි. සැබැවින්ම නුඹලාගේ පරමාධිපතිගෙන් වූ පැහැදිලි සාක්ෂි සමග මම නුඹලා වෙත පැමිණ ඇත්තෙමි. එහෙයින් මා සමග 'ඉස්රාඊල්ගේ' දරුවන්ව එවවු.&quot; යැයි 'මූසා' පැවසුවේය."/>
        <aya index="106" text="&quot;නුඹ සංඥාවක් ගෙනැවිත් සිටී නම් නුඹ සත්‍යවාදීන් අතුරින් නම් එය ගෙන එනු&quot;යි ඔහු(ෆිර්අවුන්) පැවසුවේය."/>
        <aya index="107" text="එවිට ඔහු(මූසා) තම සැරයටිය බිම හෙළීය. එසැණින් එය පැහැදිලි සර්පයෙකු විය."/>
        <aya index="108" text="තවද ඔහු ඔහුගේ අත (උඩු ඇඳුම් සාක්කුව තුළින්) පිටතට ගත්තේය. එසැණින් එය බලන්නන්ට (ආලෝකමත් වී) සුදු(වන්ව දිස්) විය."/>
        <aya index="109" text="&quot;සැබැවින්ම මොහු දැනුමැති හූනියම්කරුවෙකි.&quot; යැයි 'ෆිර්අවුන්ගේ' පිරිස අතුරින් ප‍්‍රධානීහු පැවසූහ."/>
        <aya index="110" text="&quot;නුඹලාගේ දේශයෙන් නුඹලාව පිටමං කරන්නට ඔහු('මූසා') අපේක්ෂා කරන්නේය. එබැවින් (මේ පිළිබඳව) නුඹලා කුමක් අදහස් කරන්නේ ද?&quot; (යැයි ෆිර්අවුන් විමසුවේය.)"/>
        <aya index="111" text="&quot;මොහුට හා මොහුගේ සහෝදරයාට (දඬුවම් නොකොට) කල් දෙවු. තවද නගරයන්හි (සිටින හූනියම්කරුවන්ව රැස් කරනු පිණිස) රැස් කරන්නන්ව යවවු. ඔවුහු දැනුමැති සියලු හූනියම්කරුවන්ව ඔබ වෙත ගෙන එනු ඇත.&quot; යැයි ඔවුන්(ප‍්‍රධානීන්) පැවසුවෝය."/>
        <aya index="113" text="හූනියම්කරුවෝ 'ෆිර්අවුන්' වෙත පැමිණියෝය. &quot;සැබැවින්ම අපි ජයග‍්‍රාහකයින් වූයේ නම් අපට වේතනයක් තිබිය යුතු යැ&quot;යි ඔවුහු පැවසූහ."/>
        <aya index="114" text="&quot;එසේය. සැබැවින්ම නුඹලා (මා හට) සමීපතයින් අතුරින් යැ&quot;යි ඔහු(ෆිර්අවුන්) පැවසුවේය."/>
        <aya index="115" text="&quot;මූසා, නුඹ (සැරයටිය) හෙළන්නේ ද? නැතහොත් අපි (පළමුවෙන්) හෙළන්නන් වන්නෙමු දැ?&quot;යි ඔවුහු පැවසූහ."/>
        <aya index="116" text="&quot;නුඹලා (පළමුවෙන්) හෙළනු&quot; යන්නෙන් ඔහු(මූසා) පැවසුවේය. ඔවුන් හෙළු කල්හි ඔවුහු මිනිසුන්ගේ නෙත් බැන්දුම් කළෝය. තවද ඔවුහු ඔවුන්ව බියට පත් කර දැවැන්ත හූනියමක් ගෙන ආවෝය."/>
        <aya index="117" text="&quot;නුඹේ සැරයටිය හෙළනු&quot; යැයි අපි මූසාට 'වහී' පහළ කළෙමු. එවිට එය ඔවුන් මිථ්‍යාවෙන් කළ (හූනියම්) දෑ ගිල දැමීය."/>
        <aya index="118" text="එවිට සත්‍යය තහවුරු විය. (හූනියම්කාර) ඔවුන් කරමින් සිටි දෑ අහෝසි විය."/>
        <aya index="119" text="එහි දී ඔවුහු පරාජයට පත් කරනු ලැබූහ. තවද නීචයින් ලෙස හැරී ගියෝය."/>
        <aya index="120" text="තවද හූනියම්කරුවෝ (අල්ලාහ්ට) සුජූද් කරන්නන් ලෙස ඇද වැටෙන්නට වූහ."/>
        <aya index="121" text="&quot;මූසා හා හාරූන්ගේ පරමාධිපති වන සමස්ත විශ්වයේ පරමාධිපතිව අපි විශ්වාස කළෙමු&quot; යැයි ඔවුහු පැවසූහ."/>
        <aya index="123" text="&quot;මා නුඹලාට අවසර දීමට පෙර නුඹලා ඔහුව විශ්වාස කළෙහුය. සැබැවින්ම මෙ(ම කර්තව්‍ය)ය නගරයේ වැසියන්ව එයින් පිටමං කිරීම පිණිස නුඹලා එහි සැලසුම් කළ කුමන්ත‍්‍රණයකි. එබැවින් (මාගේ දඬුවම) නුඹලා මතු දැන ගන්නෙහුය. සැබැවින්ම මම නුඹලාගේ අත් හා නුඹලාගේ පාද එකිනෙකට විරුද්ධ පැති වලින් කපා දමන්නෙමි. ඉන් පසුව නුඹලා සියල්ලෝම කුරුසයේ (තබා ඇණ) ගසන්නෙමි&quot; යැයි 'ෆිර්අවුන්' පැවසුවේය."/>
        <aya index="125" text="(නුඹ එසේ කළේ නම්) &quot;සැබැවින්ම අපි අපගේ පරමාධිපති වෙතටම යොමුවන්නන් වන්නෙමු. අපගේ පරමාධිපතිගේ සංඥාවන් අප වෙත පැමිණි කල්හි එය අප විශ්වාස කළ හේතුවෙන් මිස (වෙනත් දැයකට) නුඹ අපෙන් පළි නොගන්නෙහිය. අපගේ පරමාධිපතියාණනි, අප වෙත ඉවසීම වගුර වනු මැනව! තවද අපව (නුඹට) අවනතවන්නන් ලෙස මරණයට පත් කරනු මැනව!&quot; යැයි ඔවුහු(විශ්වාස කළ හූනියම්කරුවන්) පැවසූහ."/>
        <aya index="127" text="&quot;නුඹ හා නුඹගේ දෙවිවරුන්ව අත හැර දමා මිහිතලයෙහි කලහකම් කිරීමට මූසා හා ඔහුගේ පිරිසව නුඹ (නොමරා) අත හැර දමන්නේ දැ?&quot;යි ෆිර්අවුන්ගේ පිරිස අතුරින් වූ ප‍්‍රධානීහු ප‍්‍රකාශ කළහ. &quot;අපි ඔවුන්ගේ පිරිමි දරුවන්ව මරා දමා ඔවුන්ගේ ගැහැනු දරුවන්ව (වහල්භාවයෙන්) ජීවත් වන්නට ඉඩ හරිමු. සැබැවින්ම අපි ඔවුන්ට ඉහළින් බල පරාක‍්‍රමයන් වෙමු&quot; යැයි ඔහු(ෆිර්අවුන්) පැවසුවේය."/>
        <aya index="128" text="&quot;නුඹලා අල්ලාහ්ගෙන් උදව් පතවු. තවද ඉවසා සිටිවු. සැබැවින්ම මිහිතලය අල්ලාහ්ට හිමිය. ඔහුගේ ගැත්තන් අතුරින් ඔහු අභිමත කළ අයට ඔහු එය උරුම කර දෙන්නේය. (යහ) අවසානය බිය භක්තිකයින්හටය&quot; යැයි 'මූසා' තම පිරිසට පැවසුවේය."/>
        <aya index="129" text="&quot;නුඹ අප වෙතට පැමිණීමට පෙර ද නුඹ අප වෙතට පැමිණි පසු ද අපි (මෙලෙසම) හිංසා පීඩා කරනු ලැබුවෙමු&quot; යැයි ඔවුහු(මූසාගේ පිරිස) ප‍්‍රකාශ කළෝය. (එවිට) &quot;නුඹලාගේ පරමාධිපති නුඹලාගේ සතුරා විනාශ කර දමා නුඹලාව මිහිතලයෙහි නියෝජිතයින් බවට පත් කර පසුව නුඹලා කෙසේ ක‍්‍රියා කරන්නේ දැයි බැලීමට හැකිය&quot; යැයි ඔහු(මූසා) ප‍්‍රකාශ කළේය."/>
        <aya index="130" text="ෆිර්අවුන්ගේ ජනයාව නියඟයෙන් හා අස්වනු හිඟයෙන් ඔවුන් පාඩමක් ලබනු පිණිස සැබැවින්ම අපි ග‍්‍රහණය කළෙමු."/>
        <aya index="131" text="ඔවුනට යහපත පැමිණි විට &quot;මෙය අපටමය&quot; යැයි ඔවුහු පැවසූහ. ඔවුනට යම් අයහපතක් සිදු වූ විට (එය) අසුභ නිමිත්තක් ලෙස මූසා හා ඔහු සමග වූවන්ට ආරෝපණය කළෝය. දැන ගනිවු. ඔවුන්ගේ අසුභ නිමිති ඇත්තේ අල්ලාහ් අබියසය. එනමුත් ඔවුන්ගෙන් බහුතරය (ඒ බව) නොදනිති."/>
        <aya index="132" text="&quot;නුඹ අප වසඟ කිරීමට කවර සංඥාවක් අප වෙත ගෙන ආවත් අපි නුඹව විශ්වාස කරන්නන් නොවෙමු&quot; යැයි ඔවුහු(ෆිර්අවුන්ගේ පිරිස) පැවසුවෝය."/>
        <aya index="133" text="එබැවින් ඔවුනට එරෙහිව ගංවතුර ද පළඟැටියන් ද කිනිතුල්ලන් ද ගෙම්බන් හා රුධිරය යනාදිය විවිධ සංඥාවන් ලෙස අපි එව්වෙමු. එහෙත් ඔවුහු උඩඟු වූවෝය. තවද වැරදිකාර පිරිසක් වූහ."/>
        <aya index="134" text="(සංඥාවන් ලෙස පහළ වන) දඬුවම ඔවුන් මත පතිත වූ විටක 'මූසා, නුඹගේ පරමාධිපති නුඹ සමග ගිවිස ගත් දැයට අනුව ඔහුගෙන් අප වෙනුවෙන් ප‍්‍රාර්ථනා කරනු මැනව! මෙම දඬුවම නුඹ අපෙන් ඉවත් කළේ නම්, සැබැවින්ම අපි නුඹව විශ්වාස කරන්නෙමු. තවද සැබැවින්ම නුඹ සමග 'ඉස්රාඊල්ගේ' දරුවන්ව යවන්නෙමු' යැයි ඔවුහු පැවසූහ."/>
        <aya index="135" text="ඔවුන් (මුහුදුබත් වීමෙන් මරණය) ළඟා වන නියමිත කාලය දක්වා අප ඔවුන්ගෙන් දඬුවම ඉවත් කළ සැණින් ඔවුහු (එම ගිවිසුම) කඩ කරන්නන් වූහ."/>
        <aya index="136" text="අපගේ සංඥාවන් ඔවුන් අසත්‍යය කළ හේතුවෙන් ද ඔවුන් ඒ පිළිබඳව නොසැලකිලිමත්ව සිටි හේතුවෙන් ද අපි ඔවුන්ගෙන් පලිගත්තෙමු. ඔවුන්ව අපි මුහුදෙහි ගිල්වීමු."/>
        <aya index="137" text="දුර්වලයින් ලෙස සලකනු ලැබූ පිරිසට('ඉස්රාඊල්ගේ' දරුවන්ට) අප භාග්‍යමත් කළ දේශයේ නැගෙනහිර හා එහි බටහිර (ප‍්‍රදේශයන්) අපි උරුම කර දුන්නෙමු. ඉස්රාඊල්ගේ දරුවන් කෙරෙහි ඔවුන් ඉවසූ හේතුවෙන් නුඹේ පරමාධිපතිගේ අලංකාර වදන පූර්ණවත්ව ඉටු විය. තවද 'ෆිර්අවුන්' හා ඔහුගේ පිරිස (සංවර්ධනය සඳහා) නිර්මාණය කරමින් සිටි දෑ හා ඔවුන් ඉහළට තනමින් සිටි (ගොඩනැගිලි වැනි) දෑ අපි සහමුලින්ම විනාශ කර දැමුවෙමු."/>
        <aya index="138" text="ඉස්රාඊල්ගේ දරුවන්ව අපි මුහුදින් එතෙර කෙරෙව්වෙමු. එවිට තමන් සතු පිළිමයන් මත (වැඳුම් පිදුම් කරමින්) රැඳී සිටින පිරිසක් වෙත ඔවුහු පැමිණියහ. &quot;මූසා! ඔවුනට (පිළිම වලින් යුත්) දෙවිවරුන් සිටින්නාක් මෙන් අපට ද දෙවියෙකු ඇති කරනු මැනව&quot;යි ඔවුහු පැවසූහ. &quot;සැබැවින්ම නුඹලා අඥාන පිරිසකි. ඔවුන් කවර දැයක (වැඳුම් පිදුම් කරමින්) සිටින්නේ ද සැබැවින්ම ඒවා විනාශ වී යන්නකි. තවද ඔවුන් කරමින් සිටින දෑ නිෂ්ඵලය.&quot; යැයි ඔහු(මූසා) පැවසුවේය."/>
        <aya index="140" text="(සෙසු) විශ්ව වාසීන්ට වඩා අල්ලාහ් නුඹලාව ශ්‍රේෂ්ඨවත් කර තිබිය දී ඔහු හැර (වෙනත්) දෙවියෙකු නුඹලා වෙනුවෙන් මා සොයන්නෙම් ද?"/>
        <aya index="141" text="නුඹලාට දරුණු වදහිංසා පමුණුවමින් නුඹලාගේ පුතුන් මරා දමමින් හා නුඹලාගේ ස්ත‍්‍රීන්ව (වහල් භාවයෙන්) ජීවත් වන්නට ඉඩ හරිමින් සිටිය දී ෆිර්අවුන්ගේ ජනයාගෙන් අප නුඹලාව මුදවා ගත් අවස්ථාව (සිහිපත් කරවු). මේවායෙහි නුඹලාගේ පරමාධිපතිගෙන් මහත් වූ පිරික්සුමක් (නුඹලාට) විය."/>
        <aya index="142" text="අපි මූසාට රාත‍්‍රී තිහක් (කන්දෙහි රැඳී සිටීමට) නියම කළෙමු. තවද එය (තවත් දින) දහයකින් පූර්ණ කළෙමු. එබැවින් තම පරමාධිපති නියම කළ කාලය රාත‍්‍රී හතළිහක් ලෙස සම්පූර්ණ විය. &quot;මාගේ පිරිස අතර නුඹ මා වෙනුවෙන් නියෝජනය කර (ඔවුන්ව යහපතින්) සංශෝධනය කරවු. තවද කලහකම් කරන්නන්ගේ මාර්ගය අනුගමනය නොකරවු&quot; යැයි 'මූසා' තම සහෝදරයා වන 'හාරූන්ට' පැවසුවේය."/>
        <aya index="143" text="අප නියම කළ කාලයෙහි මූසා (කන්දට) පැමිණ ඔහු සමග ඔහුගේ පරමාධිපති කතා කළ විට &quot;මාගේ පරමාධිපතියාණනි, නුඹ දෙස මා බලන්නට මට (නුඹව) පෙන්වනු මැනව!&quot; යැයි ඔහු පැවසුවේය. &quot;(මෙලොව ජීවිතයේ දී) නුඹ මා දකින්නට නොහැක්කේමය. නමුත් නුඹ එම කන්ද දෙස බලවු. එය(එම කන්ද) එහි ස්ථානයේ ස්ථාවරව තිබුණේ නම් නුඹ මාව දකිනු ඇතැ&quot;යි ඔහු(අල්ලාහ්) පැවසුවේය. තම පරමාධිපති එම කන්දට &quot;තජල්ලියත්&quot; වූ විට ඔහු එය සුනු විසුනු කළේය. මූසා සිහිසුන්ව ඇද වැටුණේය. ඔහු සිහිසන් වූ විට &quot;නුඹ සුවිශුද්ධය. නුඹ වෙත මම පශ්චාත්තාප වෙමි.මම (මෙලොවෙහිදී කිසිවෙකුටත් අල්ලාහ්ව බැහැදැක නොහැකි යැයි විශ්වාස කරන) විශ්වාසිකයින් අතුරින් පළමුවැන්නා වෙමි&quot; යැයි ඔහු පැවසුවේය."/>
        <aya index="144" text="&quot;අහෝ මූසා, මාගේ දූත පණිවිඩයන් තුළින් ද මා (නුඹ සමග) කතා කිරීම තුළින් ද මිනිසුන් අතුරින් මා නුඹව තෝරා ගතිමි. එබැවින් මා නුඹට පිරිනැමූ දෑ රැගෙන නුඹ කෘතවේදීන් අතුරින් වවු&quot; යැයි ඔහු(අල්ලාහ්) පැවසුවේය."/>
        <aya index="145" text="තවද ('තව්රාතය') උපදේශයක් වශයෙන් ද සෑම දෙයක්ම පැහැදිලි කිරීමක් වශයෙන් ද ඔහු වෙනුවෙන් සෑම දෙයක්ම ඵලකයන්හි අපි සටහන් කළෙමු. එබැවින් එය දැඩි සේ ග‍්‍රහණය කර ගනිවු. එහි ඉතා අලංකාර දෑ ග‍්‍රහණය කර ගන්නා ලෙස නුඹේ ජනයාට විධානය කරවු. පාපතරයින්ගේ නිවහන මා නුඹලාට පෙන්වා දෙමි."/>
        <aya index="146" text="කිසිදු සාධාරණයකින් තොරව මිහිතලයේ උඩඟුකම් පෑ අයව මාගේ වදන් වෙතින් මම හරවා දමමි. ඔවුන් (මාගේ) සියලු සංඥාවන් දුටුව ද ඒවා විශ්වාස නොකරති. යහමග දුටු විට එය (තම) මාර්ගය ලෙස නොගනිති. අයහ මාර්ගය දුටු විට එය (තම) මාර්ගය ලෙස ගනිති. එය (එසේ සිදු වනුයේ,) ඔවුන් අපගේ සංඥාවන් අසත්‍යය කළ හේතුවෙන් හා ඒවා පිළිබඳව නොසැලකිලිමත්ව සිටි හේතුවෙනි."/>
        <aya index="147" text="කවරෙකු අපගේ සංඥාවන් හා පරමාන්ත දිනයේ හමුවීම අසත්‍යය කළේ ද ඔවුන්ගේ ක‍්‍රියාවන් නිෂ්ඵල විය. ඔවුන් කරමින් සිටි දැයට මිස ඔවුන්ට ප‍්‍රතිඵල දෙනු ලබන්නෙහු ද?"/>
        <aya index="148" text="'මූසාගේ' ජනයා ඔහුට පසුව තමන්ගේ ආභරණ වලින්, හඬක් ඇති වසු (පැටවකුගේ) රුවක් (දෙවියන් වශයෙන්) සාදා ගත්තෝය. සැබැවින්ම එය ඔවුන් සමග කතා නොකරන බවත් ඔවුනට මග නොපෙන්වන බවත් ඔවුහු නුදුටුවෙහු ද? (නමුත්) ඔවුහු එය (නැමදුමට) ගත්තෝය. තවද ඔවුහු අපරාධකරුවන් වූහ."/>
        <aya index="149" text="සැබැවින්ම ඔවුන් (වසු රුව වන්දනය පිළිබඳව) පසුතැවිලි වී ඔවුන් මුළා වී ඇති බව වටහා ගත් විට, &quot;අපගේ පරමාධිපති අපට කරුණාව දක්වා අපට පාප ක්ෂමාව නොදෙන්නේ නම් සැබැවින්ම අපි පාඩු විඳින්නන් අතුරින් වන්නෙමු&quot; යැයි ඔවුහු ප‍්‍රකාශ කළෝය."/>
        <aya index="150" text="මූසා තම ජනයා වෙත උදහස්ව ශෝකයෙන් නැවත පැමිණි විට &quot;මාගෙන් පසු නුඹලා මා පසුපසින් කළ දෑ නපුරු විය. නුඹලාගේ පරමාධිපතිගේ විෂය කෙරෙහි නුඹලා ඉක්මන් වූවෙහු ද?&quot; යැයි පැවසුවේය. ඔහු ඵලකයන් පහළට හෙළා, තම සහෝදරයාගේ('හාරූන්ගේ') හිසෙන් තමන් වෙත ඔහුව අදිමින් අල්ලා ගත්තේය. (එවිට) ඔහු &quot;මාගේ මවගේ පුතණුවනි! සැබැවින්ම මෙම ජනයා මා දුර්වලයෙකු බවට පත් කළෝය. ඔවුන් මා මරා දැමීමට තැත් කළෝය. සතුරන්ට මා පිළිබඳව සතුටු වීමට ඉඩ නොතබවු. තවද අපරාධකාර ජනයා සමග මා පත් නොකරවු&quot; යැයි පැවසුවේය."/>
        <aya index="151" text="&quot;මාගේ පරමාධිපතියාණනි! මට හා මාගේ සහෝදරයාට සමාව දෙනු මැනව! නුඹගේ කරුණාවෙහි අපව ඇතුළත් කරනු මැනව! කරුණාවන්තයින්ගෙන් අති කරුණාවන්තයා නුඹය&quot; යැයි ඔහු(මූසා) පැවසුවේය."/>
        <aya index="152" text="සැබැවින්ම කවරෙකු වසුපැටවා (තම දෙවියන් ලෙස) ගත්තේ ද ඔවුන්ව තම පරමාධිපතිගෙන් වූ උදහස ද ලෞකික ජීවිතයේ නින්දාව ද වෙළා ගනු ඇත. මෙලෙසය අප (අල්ලාහ් කෙරෙහි බොරු) ගොතන්නන්ට ප‍්‍රතිවිපාක ලබා දෙනුයේ."/>
        <aya index="153" text="තවද කවරෙකු අයහකම් කර පසුව (ඉන් වැළකී) ඒවාට අනතුරුව පශ්චාත්තාප වී විශ්වාස කළේ ද (ඔවුන් කෙරෙහි) එයට පසුව සැබැවින්ම නුඹේ පරමාධිපති ක්ෂමාශීලීය පරම කරුණාභරිතය."/>
        <aya index="154" text="'මූසාගෙන්' කෝපය නිවී ගිය කල්හි ඔහු ඵලකයන් (අතට) ගත්තේය. ඒවායෙහි ලේඛන ගත දෑහි 'තම පරමාධිපති කෙරෙහි බියවන්නන්හට යහමග හා කරුණාව ඇතැ'යි (සටහන්ව) තිබිණ."/>
        <aya index="155" text="(කන්දට යාමට) අප නියම කළ කාලය සඳහා 'මූසා' තම ජනයාගෙන් මිනිසුන් හැත්තෑ දෙනෙකු තෝරා ගත්තේය. භූමි කම්පාව ඔවුන්ව ග‍්‍රහණය කළ කල්හි &quot;මාගේ පරමාධිපතියාණනි, නුඹ අභිමත කළේ නම් මීට පෙරම ඔවුන්ව ද මා ද විනාශ කරන්නට තිබිණ.අප අතුරින් වූ අඥානයින් කළ දෑ හේතුවෙන් නුඹ අපව විනාශ කරන්නෙහු ද? මෙය නුඹගේ පරීක්ෂණයක් මිස නැත. මෙමගින් නුඹ අභිමත කළ අයව නොමග යන්නට ඉඩ හරින්නෙහිය. නුඹ අභිමත කළ අයව යහමගට යොමු කරන්නෙහිය. නුඹ අපගේ භාරකරුය. එබැවින් අපට ක්ෂමා කරනු මැනව! තවද අපට කරුණාව දක්වනු මැනව! නුඹ පාප ක්ෂමා කරන්නන්ගෙන් ශ්‍රේෂ්ඨයාය යැයි ඔහු(මූසා) පැවසුවේය."/>
        <aya index="156" text="&quot;තවද මෙලොවෙහි හා පරලොවෙහි අපට යහපත සටහන් කරනු මැනව! සැබැවින්ම අපි නුඹ වෙතට පශ්චාත්තාප වී හැරුණෙමු.&quot; (යනුවෙන් ද මූසා පැවසුවේය.) &quot;මාගේ දඬුවම මා අභිමත කරන්නන්ට පමුණුවන්නෙමි. (නමුත්) මාගේ කරුණාව සියල්ලටම ව්‍යාප්තව ඇත්තේය. තවද බිය භක්තිමත් වී 'zසකාතය' දෙන්නන්ට හා අපගේ වදන් විශ්වාස කරන අයට මම එය (නියම කොට) සටහන් කරමි&quot; යැයි ඔහු(අල්ලාහ්) පැවසුවේය."/>
        <aya index="157" text="ඔවුන් කවරහුදයත්, කවරෙකුව 'තව්රාතයෙහි' හා 'ඉන්ජීලයෙහි' සටහන් කරනු ලැබූවෙකු ලෙස තමන් අබියස දකින්නේ ද එම අකුරු නොදත් නබිවරයා වූ රසූල්වරයාණන්ව අනුගමනය කරන්නන්ය. ඔවුන්හට ඔහු යහපත විධානය කරන්නේය. අයහපතින් (පාපයෙහි නියැළෙන) ඔවුන්ව වළකන්නේය. පිවිතුරු දෑ ඔවුනට අනුමත කරන්නේය. අපිරිසිදු දෑ ඔවුන් කෙරෙහි තහනම් කරන්නේය. ඔවුන්ගේ බර ද ඔවුන් මත වූ විලංගු ද ඔවුන්ගෙන් ඉවත් කර දමන්නේය. එබැවින් කවරෙකු ඔහුව විශ්වාස කර ඔහුට සහය ලබා දී ඔහුට උදව් කර ඔහු සමග පහළ කරන ලද ආලෝකය අනුගමනය කළේ ද ඔවුහුමය ජයග‍්‍රාහකයෝ වන්නේ."/>
        <aya index="158" text="&quot;ජනයිනි! සැබැවින්ම මම නුඹලා සියලු දෙනා සඳහා (පත්) වූ අල්ලාහ්ගේ 'රසූල්වරයා' වෙමි. ඔහු(අල්ලාහ්) කවරෙකුද යත් අහස්හි හා මිහිතලයෙහි ආධිපත්‍යය ඔහු සතුය. ඔහු හැර වෙනත් දෙවියෙකු නොමැත. ඔහු ජීවය දෙන්නේය. තවද මරණයට පත් කරන්නේය.එබැවින් නුඹලා අල්ලාහ්ව ද අල්ලාහ් හා ඔහුගේ වදන් විශ්වාස කළ, අකුරු නොදත් නබිවරයාණන් වූ ඔහුගේ රසූල්වරයාව ද විශ්වාස කරවු. තවද නුඹලා යහමග ලබනු පිණිස ඔහුව අනුගමනය කරවු.&quot; යැයි (නබිවරය,) පවසවු."/>
        <aya index="159" text="'මූසාගේ' ජනයා අතුරින් සත්‍යය තුළින් මග පෙන්වන හා එමගින් යුක්තිය ඉටු කරන පිරිසක් වූහ."/>
        <aya index="160" text="ඔවුන්ව අපි ගෝත‍්‍ර දොළහකින් යුත් ජන කොටස් වශයෙන් බෙදා වෙන් කළෙමු. තමන්ගෙන් තම පිරිස ජලය ඉල්ලා සිටි කල්හි 'නුඹගේ සැරයටියෙන් ගලට ගසවු' යැයි අපි මූසාට 'වහී' (දේව පණිවිඩය) පහළ කළෙමු. එ(ලෙස ගැසූ )සැනින් එයින් උල්පත් දොළොසක් පිපිරි මතු විය. සෑම ජන කොටසක්ම තම තමන්ගේ පැන් බොන ස්ථානය නිශ්චිතව හඳුනා ගත්හ. ඔවුන් මත වලාකුළු මගින් හෙවණැල්ලක් ඇති කළෙමු. තවද මන්නු හා සල්වා (යන ආහාරය) ද ඔවුනට පහළ කළෙමු. &quot;නුඹලාට අප දුන් දෑහි යහ දෑ නුඹලා අනුභව කරවු.&quot; (යැයි අපි පැවසුවෙමු. තවද ඔවුන්ගේ අකෘතඥතාව හේතුවෙන්) ඔවුන් අපට අපරාධ නොකළාහුය. නමුත් ඔවුන් තමන්ටම අපරාධ කරගන්නන් වූහ.-"/>
        <aya index="161" text="&quot;මෙම නගරයෙහි නුඹලා වාසය කරවු. තවද නුඹලා කැමති තැනක (කැමති දැය) එයින් අනුභව කරවු. හිත්තා යැයි පවසවු. නුඹලා 'සුජූද්' කරමින් (එහි) දොරටුවෙන් ඇතුළු වවු. අපි නුඹලාගේ වැරදි වලට සමාව දෙන්නෙමු. යහ වැඩ කරනවුන්ට (යහ විපාක) මතුවට වැඩි කරන්නෙමු.&quot; යැයි ඔවුනට කියනු ලැබූ අවස්ථාව (සිහිපත් කරවු)."/>
        <aya index="162" text="ඔවුන් අතුරින් අපරාධ කළවුන් (තමන්ගේ පාපක්ෂමාව සඳහා පැවසීමට අණ කරනු ලැබූ වචනය) තමන්ට පවසනු ලැබූවක් නොවන වචනයකට වෙනස් කළෙහුය. එබැවින් ඔවුන් අපරාධ කරමින් සිටි හෙයින් ඔවුන් කෙරෙහි අහසින් ව්‍යසනයක් අපි පහළ කළෙමු."/>
        <aya index="163" text="(නබිවරය,) මුහුද අසල වූ ගම්මානය පිළිබඳව නුඹ ඔවුන්ගෙන් විමසවු. (එනම්) ඔවුන්ගේ සබ්ත් දිනයෙහි ඔවුන්ගේ මත්ස්‍යයින් දිය මතු පිට (රංචු වශයෙන්) ඔවුන් වෙත පැමිණි කල්හි සබ්ත් දිනයෙහි ඔවුහු (එදින නීතිය කඩ කරමින්) සීමාව ඉක්මවා ගිය අවස්ථාවෙහිය. තවද සබ්ත් නොවන දිනයෙහි උන් ඔවුන් වෙත නොපැමිණෙන්නෝය. ඔවුන් පාපකම් කරමින් සිටි හේතුවෙන් මෙලෙසය අප ඔවුන්ව පිරික්සුමට ලක් කළේ."/>
        <aya index="164" text="&quot;අල්ලාහ් විනාශ කර දමන්නට හෝ දැඩි දඬුවමකින් දඬුවම් කරන්නට යන පිරිසකට නුඹලා උපදෙස් දෙන්නේ මන්දැ?&quot;යි ඔවුන් අතුරින් (එක්) සමූහයක්, (තවත් සමූහයකට) පැවසූ විට &quot;(අප මෙලෙස කරනුයේ) නුඹලාගේ පරමාධිපති වෙත (ඉදිරිපත් කිරීමට) නිදහසට කරුණක් වශයෙන් ද ඔවුන් බිය භක්තිමත් විය හැකි නිසාවෙන් ද යැ&quot;යි ඔවුන් පැවසූ අවස්ථාව (සිහියට නගවු)."/>
        <aya index="165" text="කවර දෙයක් මගින් ඔවුහු උපදෙස් කරනු ලැබූවෝ ද එය ඔවුන් අමතක කළ කල්හි අයහපතින් (ඔවුන්ව) වැළැක්වූවන්ව (පමණක්) අපි ආරක්ෂා කළෙමු. තවද අපරාධකළවුන්ව ඔවුන් පාපකම් කරමින් සිටි හේතුවෙන් දැඩි දඬුවමකින් ග‍්‍රහණය කළෙමු."/>
        <aya index="166" text="කවර දැයකින් ඔවුන් වළක්වනු ලැබුවේ ද එයින් ඔවුහු සීමාව ඉක්මවා ගිය කල්හි &quot;අවමානයට පත් වූ රිළවුන් බවට නුඹලා පත් වනු&quot;යි ඔවුනට අපි පැවසුවෙමු."/>
        <aya index="167" text="(මළවුන්) නැගිටුවනු ලබන දිනය දක්වා කුරිරු දඬුවමක් ඔවුනට පමුණුවන අයව, ඔවුන් කෙරෙහි සැබැවින්ම එවන බව නුඹගේ පරමාධිපති දන්වා සිටි අවස්ථාව (සිහිපත් කරවු). සැබැවින්ම නුඹේ පරමාධිපති දඬුවම් දීමෙහි ඉතා ශීඝ‍්‍රය. තවද සැබැවින්ම ඔහු අති ක්ෂමාශීලීය පරම කරුණාභරිතය."/>
        <aya index="168" text="මිහිතලයෙහි ඔවුන්ව අපි සමූහයන් වශයෙන් බෙදා වෙන් කළෙමු. ඔවුන් අතුරින් දැහැමියන් ද තවද ඔවුන් අතුරින් එසේ නොවන අය ද වූහ. (දැහැමි නොවන) ඔවුන් (එයින් මිදී) නැවත හැරී ඒම පිණිස යහ දැයින් හා අයහ දැයින් අපි ඔවුන්ව පිරික්සුවෙමු."/>
        <aya index="169" text="ඔවුන්ගෙන් පසුව ('තව්රාත්') ධර්ම පුස්තකයට උරුමකම් පෑ තවත් පරපුරක් (පරම්පරානුගතව) පැමිණියෝය. ඔවුහු මෙම (අධම) ලොවෙහි අවිනිශ්චිත දැය (තෝරා) ගනිමින් අපට ක්ෂමා කරනු ලැබේවි යැයි පවසන්නෝය. තවත් එවැනිම අවිනිශ්චිත දැයක් ඔවුනට පැමිණි විට එය ද ඔවුහු ලබා ගන්නෝය. &quot;අල්ලාහ් කෙරෙහි සත්‍යය හැර වෙනත් කිසිවක් ඔවුන් නොපැවසිය යුතු යැ&quot;යි ධර්ම පුස්තකයෙහි ගිවිසුමක් ඔවුන්ගෙන් ගනු නොලැබුවේ ද? තවද ඔවුහු එහි ඇති දෑ හැදෑරුවෝය. බිය භක්තිකයින්ට (මතු ලොව) අවසන් නිවහන යහපත්ය. (ඒ බව) නුඹලා අවබෝධ කර නොගන්නෙහු ද?"/>
        <aya index="170" text="කවරෙකු ධර්ම පුස්තකය තදින් ග‍්‍රහණය කරන්නේ ද තවද 'සලාතය' ස්ථාපිත කරන්නේ ද සැබැවින්ම අපි (එවැනි) සැදැහැමියන්ගේ ප‍්‍රතිඵල නිෂ්ඵල නොකරන්නෙමු."/>
        <aya index="171" text="(නබිවරය,) කන්ද ඔවුනට ඉහළින් සෙවණක් මෙන් අප ඔසවා එය තමන් මත පතිත වේවි යැයි ඔවුහු සිතූ අවස්ථාව (සිහිපත් කරවු. එවිට) &quot;අපි නුඹලාට පිරිනැමූ ('තව්රාතයෙහි' අඩංගු) දෑ නුඹලා දැඩිව ග‍්‍රහණය කර ගනිවු. එහි ඇති දෑ මෙනෙහි කරවු. නුඹලා බිය භක්තිමත් විය හැක්කේය&quot; (යැයි අපි පැවසුවෙමු)."/>
        <aya index="172" text="(නබිවරය,) 'ආදම්ගේ' දරුවන්ගෙන් ඔවුන්ගේ කොඳුඇට පෙළෙන් ඔවුන්ගේ පරපුර නුඹගේ පරමාධිපති බිහි කොට ඔවුන්ව තමන්(අල්ලාහ්) කෙරෙහිම සාක්ෂි දැරීමට පත් කළේය. &quot;මා නුඹලාගේ පරමාධිපති නොවේ ද?&quot; (යැයි අල්ලාහ් විමසුවේය.) &quot;එසේමය (ඔබමය අපගේ පරමාධිපති යැයි) අපි සාක්ෂි දැරුවෙමු&quot; යැයි ඔවුහු පැවසුවෝය. (මෙලෙස අපි ප‍්‍රතිඥා ගත්තේ) &quot;සැබැවින්ම මේ පිළිබඳව අපි අනවධානීව සිටියෙමු&quot; යැයි (මළවුන්) නැගිටුවනු ලබන දිනයේ නුඹලා නොපැවසීම පිණිසය."/>
        <aya index="173" text="එසේ නැතහොත් &quot;(අපට) පෙර (අල්ලාහ්ට) ආදේශ කළේ අපගේ පියවරුන්මය. අපි ඔවුන්ගෙන් පසු වූ පරපුරක් වූයෙමු. එබැවින් එම වැරදි කළවුන් කළ දෑ හේතුවෙන් නුඹ අපව විනාශයට පත් කරන්නෙහි දැ?&quot;යි නුඹලා නොපැවසීම පිණිසය."/>
        <aya index="174" text="මෙලෙසය වදන් අප පැහැදිලි කරනුයේ. තවද ඔවුන් (යහමගට) නැවත හැරෙනු පිණිසය."/>
        <aya index="175" text="(නබිවරය,) කවරෙකුට අපගේ වදන් අප පිරිනමා ඔහු එයින් මිදී ගියේ ද තවද 'ෂෙයිතාන්' ඔහුව ලුහුබැඳ ඔහු නොමග ගිය අය අතුරින් කෙනෙකු වූයේ ද ඔහුගේ පුවත ඔවුනට පරායනය කර පෙන්වවු."/>
        <aya index="176" text="අපි අභිමත කළේ නම් එමගින් අප ඔහුව උසස් කරන්නට තිබුණි. එනමුත් ඔහු ලොව වෙත නැඹුරු වී තම ආශාවන් පිළිපැද්දේය. එබැවින් ඔහුගේ උපමාව සුනඛයාගේ උපමාව වැනිය. නුඹ ඌ පලවා හැරිය ද ඌ (දිව එළියට දමමින්) හතිලනු ඇත. නුඹ ඌ (නිකරුණේ) අත හැර දැමුව ද ඌ (දිව එළියට දමා) හතිලනු ඇත. අපගේ සංඥාවන් බොරු කළ පිරිසගේ උපමාව මෙයයි. (නබිවරය,) ඔවුන් කල්පනා කරනු පිණිස නුඹ (අසත්‍යය කළවුන්ගේ) වෘත්තාන්තයන් පවසවු."/>
        <aya index="177" text="අපගේ වදන් අසත්‍යය කර තවද තමන්ටම අපරාධ කර ගනිමින් වුන් ජනයින්ගේ උපමාව නපුරු විය."/>
        <aya index="178" text="කවරෙකුව අල්ලාහ් යහමගට යොමු කළේ ද ඔහුමය යහමග ලද්දා වනුයේ. තවද කවුරුන්ව අල්ලාහ් (ඔවුන්ගේ ප‍්‍රතික්ෂේපය හා නපුරුකම් හේතුවෙන්) නොමග යාමට ඉඩ හැරියේ ද ඔවුහුමය අලාභවන්තයෝ වනුයේ."/>
        <aya index="179" text="සැබැවින්ම 'ජින්නුන්ගෙන්' හා මිනිසුන්ගෙන් බොහෝ දෙනා නිරය වෙනුවෙන් අපි මවා ඇත්තෙමු. ඔවුනට හදවත් ඇත. ඒවායින් ඔවුහු (සත්‍යය) වටහා නොගනිති. තවද ඔවුනට දෑස් ඇත. ඒවායින් ඔවුහු (සත්‍යය දෙස) නොබලති. තවද ඔවුනට කන් ඇත. ඒවායින් ඔවුහු (සත්‍යයට) සවන් නොදෙති. ඔවුහු පශු කුලයට අයත් සතුන් මෙන්ය. නැත. ඔවුහු (ඊට) වඩා මුළා වූවන්ය. ඔවුහුමය අනවධානීන් වන්නෝ."/>
        <aya index="180" text="අල්ලාහ්ට ඉතා අලංකාර නාමයන් ඇත්තේය. ඒවා මගින් නුඹලා ඔහුව (පමණක්) ඇයැදිවු. ඔහුගේ නාමයන් විෂයෙහි විකෘති කරන්නන්ව අතහැර දමවු. ඔවුන් කරමින් සිටි දෑ ඔවුනට ඵලවිපාක දෙනු ලබන්නෝය."/>
        <aya index="181" text="අප මැවූ අය අතුරින් සත්‍යය තුළින් මග පෙන්වන හා එමගින් යුක්තිය ඉටු කරන සමූහයක් ඇත."/>
        <aya index="182" text="(ඔවුනතුරින්) කවරෙකු අපගේ සංඥාවන් බොරු කරන්නේ ද ඔවුහු නොදන්නා අයුරින් අපි අනුක‍්‍රමයෙන් ඔවුන්ව ග‍්‍රහණය කරගන්නෙමු."/>
        <aya index="183" text="&quot;ඔවුනට මම අවකාශය ලබා දෙන්නෙමි. සැබැවින්ම මාගේ සැලසුම දැඩිය.&quot;"/>
        <aya index="184" text="&quot;ඔවුන්ගේ සගයා( වන මුහම්මද්)ට කිසිදු උන්මත්තක බවක් නැත.&quot; යැයි ඔවුන් සිතා නොබැලුවේ ද? ඔහු පැහැදිලි අවවාද කරන්නෙකු මිස නැත."/>
        <aya index="185" text="අහස්හි හා මිහිතලයෙහි ආධිපත්‍යයන් පිළිබඳවත් අල්ලාහ් නිර්මාණය කළ කිසිදු දැයක් පිළිබඳවත් ඔවුන්ගේ නියම වූ කාලය(මරණය) සමීප විය හැකි බවත් සිතා නොබැලුවේ ද? එබැවින් එ(ම අල් කුර්ආන)යට පසුව කවර වදනක් පිළිබඳව ද ඔවුන් විශ්වාස කරනුයේ?"/>
        <aya index="186" text="කවරෙකුව (තම ප‍්‍රතික්ෂේපය හේතුවෙන්) අල්ලාහ් නොමග යාමට ඉඩ හැරියේ ද ඔහුට යහමග පෙන්වන්නෙකු නැත. තවද ඔවුන්ගේ සීමාව ඉක්ම වීමෙහි ව්‍යාකූල වූ තත්ත්වයෙන් ඔහු ඔවුන්ව අතහැර දමන්නේය."/>
        <aya index="187" text="(නබිවරය, &quot;ලොව අවසන්) හෝරාව පිළිබඳව එය පැමිණෙනුයේ කවදා දැ?&quot;යි ඔවුහු නුඹගෙන් විමසති. &quot;ඒ පිළිබඳව දැනුම ඇත්තේ මාගේ පරමාධිපති අබියසමය. එහි නියමිත වේලාවට ඔහු හැර අන් කිසිවෙකුට එය හෙළි කළ නොහැක. එ(ම ඥන)ය අහස්හි හා මිහිතලයෙහි (වෙසෙන්නන්ට ඉතා) බැරෑරුම්ය. එය අනපේක්ෂිතව මිස නුඹලා වෙත පැමිණෙන්නේ නැතැ&quot;යි පවසවු. මේ පිළිබඳව නුඹ හොදින් දන්නෙකු මෙන් නුඹගෙන් ඔවුහු විමසති. &quot;ඒ පිළිබඳව දැනුම ඇත්තේ අල්ලාහ් අබියසමය. එනමුත් මිනිසුන් අතුරින් බොහෝ දෙනා (ඒ පිළිබඳව) නොදනිති&quot;යි පවසවු."/>
        <aya index="188" text="(නබිවරය,) &quot;අල්ලාහ් අභිමත කළ දෑ මිස මා හටම යම් හානියක් (වළකා ගැනීමට) හෝ ප‍්‍රයෝජනයක් කිරීමට මා හැකියාව නොලබමි. මා ගුප්ත දෑ දැන සිටින්නේ නම් යහපත අධික ලෙස රැස්කර ගන්නට තිබුණි. තවද කිසිදු නපුරක් මා ස්පර්ශ නොකරන්නට තිබුණි. (නමුත්) විශ්වාස කරන පිරිසට මා අවවාද කරන්නෙකු හා ශූභාරංචි පවසන්නෙකු මිස නැත.&quot;යැයි පවසවු."/>
        <aya index="189" text="එකම ආත්මයකින්('ආදම්ගෙන්') නුඹලාව මවා එයින් එහි කලත‍්‍රයා(සහකාරිය වන 'හව්වා'), ඇය සමග ඔහු වාසය කිරීම පිණිස නිර්මාණය කළේ (අල්ලාහ් වන) ඔහුමය. ඔහු('ආදම්') ඇයව වෙළා ගත් විට ඇය සුළු ගැබක් උසුලා එසමග ඇය සැරිසැරුවාය. (එය) ඇයට බරක් වූ විට &quot;යහපත් කෙනෙකු නුඹ අපට පිරිනමන්නේ නම් අපි කෘතවේදීන් අතුරින් වන්නෙමු&quot; යැයි ඔවුන් දෙදෙනා තම පරමාධිපති වන අල්ලාහ්ගෙන් අයැද සිටියෝය."/>
        <aya index="190" text=" ඔවුන් දෙදෙනාට යහපත් කෙනෙකු(දරුවෙකු) ඔහු පිරි නැමූ කල්හි ඔවුන් දෙදෙනාට ඔහු පිරිනැමූ දෑහි ඔවුන් දෙදෙනා ඔහුට(අල්ලාහ්ට) හවුල්කරුවන් ඇති කළෝය. ඔවුන්(ආදේශකයින්) ආදේශ තබන දැයින් අල්ලාහ් උත්තරීතරය."/>
        <aya index="191" text=" කිසිවක් නිර්මාණය කළ නොහැකි දැය, ඒවාම (අල්ලාහ් විසින්) නිර්මාණය කරනු ලැබ සිටිය දී ඔවුන් (ඒවා අල්ලාහ්ට) ආදේශ තබනුයේ ද?"/>
        <aya index="192" text=" තවද (ආදේශ තබනු ලැබූවන් වන) මොවුන්, ඔවුනට උදව් කිරීමට (කිසිදු) හැකියාවක් නොලබති. මොවුහු තමන්ටම පවා උදව් කර නොගනිති.-"/>
        <aya index="193" text="යහමග වෙත (පතමින්) නුඹලා (මිථ්‍යා දෘෂ්ටික) ඔවුන්ව ඇරයුම් කළ ද නුඹලාව ඔවුහු අනුගමනය නොකරති. නුඹලා ඔවුන්ව ඇරයුම් කළ ද නුඹලා නිහැඬියාවෙන් සිටිය ද නුඹලාට එක හා සමානය."/>
        <aya index="194" text="(ආදේශ තබන්නෙනි!) සැබැවින්ම අල්ලාහ් හැර නුඹලා (දෙවිවරුන් යැයි) ඇයැදින අය නුඹලා මෙන් (අල්ලාහ්ගේ) ගැත්තන්ය. එබැවින් නුඹලා සත්‍යවාදීන්ව සිටින්නේ නම් නුඹලා ඔවුන්ව ඇයැදිවු. නුඹලාට ඔවුන් ප‍්‍රතිචාර දක්වත්වා."/>
        <aya index="195" text="ඔවුන් ඇවිදිය හැකි පාද ඔවුනට තිබේ ද? නැතහොත් ඔවුන් ඇල්ලිය හැකි දෑත් ඔවුනට තිබේ ද? නැතහොත් ඔවුන් බැලිය හැකි දෑස් ඔවුනට තිබේ ද? නැතහොත් ඔවුන් ශ‍්‍රවණය කළ හැකි කන් ඔවුනට තිබේ ද? (නබිවරය,) &quot;නුඹලා( ආදේශ කළ අල්ලාහ්)ගේ හවුල්කරුවන්ව ඇයැදිවු. පසුව මා හට (එරෙහිව) කුමන්ත‍්‍රණය කරවු. නුඹලා මා හට කිසිදු අවකාශයක් ලබා නොදෙවු&quot; යැයි (ඔවුනට) පවසවු."/>
        <aya index="196" text="සැබැවින්ම මාගේ භාරකරු වන්නේ ධර්ම පුස්තකය(අල් කුර්ආනය) පහළ කළා වූ අල්ලාහ්මය. තවද ඔහු දැහැමියන්ට ද භාරුකරු වන්නේය."/>
        <aya index="197" text="තවද ඔහු හැර නුඹලා ඇයැදින දෑ නුඹලාට උදව් කිරීමට හැකියාව නොලබති. ඔවුහු තමන්ටම පවා උදව් කර නොගනිති."/>
        <aya index="198" text="යහමග වෙත (පතමින්) නුඹලා ඔවුන්ව(පිළිරූ) ඇයැදිය ද (නුඹලාට) ඔවුහු සවන් නොදෙති. ඔවුහු නුඹ දෙස බලන බවට නුඹ ඔවුන්ව දකින්නෙහිය. (නමුත්) ඔවුහු නුඹ දෙස නොබලති."/>
        <aya index="199" text="සමාවදීම නුඹ(ගේ ගුණාංගයක් ලෙස) ගනිවු. යහපත විධානය කරවු. තවද අඥානයින්ව නොසලකා හරිවු."/>
        <aya index="200" text="'ෂෙයිතාන්ගෙන්' වූ පෙලඹීමක් නුඹට ඇති වන්නේ නම් එවිට අල්ලාහ්ගෙන් නුඹ ආරක්ෂාව පතවු. සැබැවින්ම ඔහු සර්ව ශ‍්‍රාවකය සර්වඥය."/>
        <aya index="201" text="සැබැවින්ම බිය භක්තිමත් වන්නන් ෂෙයිතාන්ගෙන් පෙලඹවීමක් ඔවුන්ව ස්පර්ශ කළ විට ඔවුහු (අල්ලාහ්ව) මෙනෙහි කර එසැණින් ඔවුහු (සත්‍යය) පැහැදිලිව දකින්නන් වෙති."/>
        <aya index="202" text="තවද ඔවුන්ගේ සහෝදරයින් (වන 'ෂෙයිතාන්වරුන්') ඔවුන්ව මුළාවෙහි ඇදගෙන යන්නේය. පසුව ඔවුන් (එයින්) නොනවති."/>
        <aya index="203" text="(නබිවරය,) ඔවුන් වෙත නුඹ සාධකයක් නොගෙනා විට &quot;එය නුඹ ගොතා ගෙනෙන්නට තිබුණා නොවේ දැ?&quot;යි ඔවුහු විමසති. &quot;සැබැවින්ම මාගේ පරමාධිපතිගෙන් මා වෙත 'වහී' (දේව පණිවිඩය) පහළ කළ දෑ පමණක් මම අනුගමනය කරමි. මෙ(ම අල් කුර්ආන)ය නුඹලාගේ පරමාධිපතිගෙන් වූ සාධකයන්ය. තවද විශ්වාස කරන ජනයාට මග පෙන්වීමක් හා ආශිර්වාදයකි.&quot; යැයි නුඹ පවසවු."/>
        <aya index="204" text="අල් කුර්ආනය පාරායනය කරනු ලැබූ විට නුඹලා නිහඬ වී එයට සවන් දී සිටිවු. (එමගින්) නුඹලා ආශිර්වාද කරනු ලැබිය හැක."/>
        <aya index="205" text="නුඹ බැගෑපත්ව හා බියෙන් යුතුව නුඹගේ සිත්හි (රහසින්) ද ශබ්දයකින් තොර වචනයෙන් ද උදෑසනයන්හි හා සවස්හි නුඹගේ පරමාධිපතිව මෙනෙහි කරවු. තවද නුඹ අනවධානීන් අතුරින් නොවවු."/>
        <aya index="206" text="සැබැවින්ම අල්ලාහ් අබියස සිටින්නන්, ඔවුහු ඔහුට නැමදුම් කිරීමෙන් අහංකාර නොවෙති. ඔහුව පිවිතුරු කරති. තවද ඔහුටම 'සූජූද්' කරති."/>
    </sura>
    <sura index="8" name="">
        <aya index="1" text="(නබිවරය, යුද බිමේ දී සතුරන්ගෙන්) අත්පත් වූ වස්තූන් පිළිබඳව නුඹගෙන් ඔවුහු විමසති. &quot;(යුද බිමේ දී සතුරන්ගෙන්) අත්පත් වූ වස්තූන් අල්ලාහ්ට හා 'රසූල්වරයාට' සතු යැ&quot;යි නුඹ පවසවු. නුඹලා විශ්වාසිකයින්ව සිටින්නේ නම් නුඹලා අල්ලාහ්ට බිය භක්තිමත් වවු. තවද නුඹලා අතර වූ බැඳියාවන් නිවැරදි කර ගනිවු. අල්ලාහ්ට ද ඔහුගේ රසූල්වරයාට ද අවනත වවු."/>
        <aya index="2" text="සැබැවින්ම විශ්වාසිකයින් වනුයේ අල්ලාහ්( පිළිබඳ)ව සිහිපත් කරනු ලැබූ කල්හි ඔවුන්ගේ හදවත් තැති ගන්නා වූ ද ඔහුගේ වදන් ඔවුන් හට පාරායනය කරනු ලැබූ කල්හි ඒවා ඔවුන්ව විශ්වාසයෙන් වර්ධනය කරන්නා වූ ද තවද තම පරමාධිපතියාණන් කෙරෙහිම සියල්ල භාර කරන්නා වූ ද අය වෙති."/>
        <aya index="3" text="(ඔවුහු) සලාතය ස්ථාපිත කරති. තවද අපි ඔවුනට ලබා දුන් දැයින් (අනුමත දැයට) වියදම් කරති."/>
        <aya index="4" text="සැබෑ ලෙස විශ්වාස කරන්නෝ ඔවුහුමය. ඔවුනට ඔවුන්ගේ පරමාධිපති අබියස (ස්වර්ගයෙහි උසස්) තරාතිරම් ද පාප ක්ෂමාව ද ගෞරවනීය බොජුන් ද ඇත."/>
        <aya index="5" text="(නබිවරය, යුද පිටියේ දී අත්පත් වූ වස්තූන් සම්බන්ධව පැන නැගී ඇති තත්ත්වය) විශ්වාසිකයින්ගෙන් පිරිසක් පිළිකුල් කළ මොහොතෙහි නුඹව නුඹගේ පරමාධිපති නුඹගේ නිවසින් සත්‍යය වෙනුවෙන් පිට කළ (විට පැන නැගුණු තත්ත්වය) මෙන්ය."/>
        <aya index="6" text="ඔවුන් (මරණය) බලමින් සිටිය දීම (අප‍්‍රියෙන්) මරණය වෙත ඇද ගෙන යනු ලබන්නාක් මෙන් ඔවුහු සත්‍යය විෂයෙහි එය පැහැදිලි වූ පසුව ද (එය අප‍්‍රිය කරමින්) නුඹ සමග තර්ක කරති."/>
        <aya index="7" text="'(සතුරු) කණ්ඩායම් දෙකින් එකක් නුඹලාට සතු වනු ඇත' යැයි අල්ලාහ් නුඹලාට ප‍්‍රතිඥා දුන් අවස්ථාව (සිහිපත් කරවු.) තවද නිරායුද (ව්‍යාපාරික) පිරිස නුඹලාට සතු විය යුතු යැයි නුඹලා ප‍්‍රිය කරන්නෙහුය. අල්ලාහ් තම වදන් තුළින් සත්‍යය තහවුරු කිරීමට ද ('හර්බී' දේව) ප‍්‍රතික්ෂේපකයින්ගේ අවසානයා තෙක් මුලිනුපුටා දැමීමට ද අපේක්ෂා කරන්නේය."/>
        <aya index="8" text="(අල්ලාහ් එලෙස කරනුයේ) වැරදිකරුවන් පිළිකුල් කළ ද අසත්‍යය නිෂ්ඵල කර සත්‍යය ස්ථාපිත කිරීම පිණිසය."/>
        <aya index="9" text="(යුද පිටියේ දී සතුරන්ට එරෙහිව) නුඹලා තම පරමාධිපතිගෙන් උදව් පැතූ විට &quot;එකිනෙකා පෙළ ගැසී එන 'මලක්වරුන්ගෙන්' දහසක් දෙනා මගින් මා නුඹලාට උදව් කරන්නෙකු වෙමි&quot; යැයි ඔහු නුඹලාට පිළිතුරු දුන් අවස්ථාව (සිහිපත් කරවු)."/>
        <aya index="10" text="අල්ලාහ් (නුඹලාට) ශුභාරංචියක් වශයෙන් හා නුඹලාගේ හදවත් එමගින් නිසල වීම පිණිස මිස මෙය සිදු නොකළේය. තවද උපකාරය අල්ලාහ් වෙතින් මිස නොමැත. සැබැවින්ම අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="11" text="ඔහුගෙන් (දායාද) වූ නිර්භියක් වශයෙන් සුළු නින්දෙන් ඔහු නුඹලාව ආවරණය කර ඔහු නුඹලාට අහසින් ජලය පහළ කළ අවස්ථාව (සිහිපත් කරවු. එලෙස ජලය පහළ කළේ) එමගින් නුඹලාව පිරිසිදු කිරීම පිණිස ද (නුඹලාගේ සිතට උවදුරු කළ) 'ෂෙයිතාන්ගේ' අපවිත‍්‍රතාව නුඹලාගෙන් ඉවත් කිරීම පිණිස ද නුඹලාගේ හදවත් (විශ්වාසයෙන්) බැඳියාවක් ඇති කරනු පිණිස ද එමගින් පාද ස්ථාවර කිරීම පිණිස ද වේ."/>
        <aya index="12" text="&quot;මා නුඹලා සමගය. එබැවින් විශ්වාස කළවුන්ව ස්ථාවර කරවු. ('හර්බීව' සිටි) ප‍්‍රතික්ෂේප කළවුන්ගේ හදවත් තුළ මා බිය උපදවන්නෙමි. එබැවින් (ඔවුන්ගේ) බෙලි වලට ඉහළින් නුඹලා පහර දෙවු. තවද සෑම ඇඟිලි තුඩක්ම ඔවුන්ගෙන් නුඹලා ගසා දමවු&quot; යැයි නුඹගේ පරමාධිපති 'මලක්වරුන්ට' 'වහී'(දේව පණිවිඩය) පහළ කළ අවස්ථාව (නබිවරය, සිහිපත් කරවු)."/>
        <aya index="13" text="මෙය (හර්බී ප‍්‍රතික්ෂේපක) ඔවුන් අල්ලාහ්ටත් ඔහුගේ 'රසූල්වරයාටත්' විරුද්ධ වූ හේතුවෙනි. කවරෙකු අල්ලාහ්ට හා ඔහුගේ රසූල්වරයාට විරුද්ධ වන්නේ ද එවිට (දැන ගනු.) සැබැවින්ම අල්ලාහ් දඬුවම් දීමෙහි ඉතා දැඩිය."/>
        <aya index="14" text="(ලොවෙහි නුඹලාට අත්වන දඬුවම වනුයේ) මෙයයි. මෙය නුඹලා භුක්ති විදිවු. තවද ප‍්‍රතික්ෂේප කළවුනට (මතු ලොවෙහි නිරා) ගින්නේ දඬුවම ද ඇත."/>
        <aya index="15" text="විශ්වාස කළවුනි! ප‍්‍රතික්ෂේප කළවුන් (යුද බිමෙහි) රොක් වී පැමිණීම නුඹලා මුණ ගැසුණු විට නුඹලා ඔවුනට පසුපස හැරී පසුබට වී නොයවු."/>
        <aya index="16" text="යුද වැදීමට (යුද උපක‍්‍රමයක් වශයෙන් පෙරළා පහර දීම සඳහා) පසුපසට පැමිණෙන්නෙකුව හෝ පිටුපස වී (යුද වදින තම) කණ්ඩායමක් සමග එකතු වන්නෙකුව මිස එදින කවරෙකු ඔවුනට තම පිටුපස ලා හැරී යන්නේ ද එවිට අල්ලාහ්ගෙන් වූ කෝපය සමග ඔහු හැරී එන්නේය. තවද ඔහුගේ ලැගුම් ගන්නා ස්ථානය නිරයයි. නැවත යොමු වන ස්ථාන අතුරින් (එය) ඉතා නපුරුය."/>
        <aya index="17" text="(යුද බිමේ දී) ඔවුන්ව නුඹලා ඝාතනය කළේ නැත. නමුත් ඔවුන්ව ඝාතනය කළේ අල්ලාහ්ය. (නබිවරය,) නුඹ විසි කළ විට (ඇත්තෙන්ම) නුඹ විසි කළේ නැත. නමුත් එය විසි කළේ අල්ලාහ්ය. (අල්ලාහ් එලෙස කළේ) එයින් විශ්වාසිකයින්ව යහ පරීක්ෂණයකින් පරීක්ෂා කිරීම පිණිසය. සැබැවින්ම අල්ලාහ් සර්ව ශ‍්‍රාවකය සර්වඥය."/>
        <aya index="18" text="(නුඹලාට අත් වූ විමුක්තිය) මෙයයි. තවද අල්ලාහ් ප‍්‍රතික්ෂේපකයින්ගේ කුමන්ත‍්‍රණ දුබලයට පත් කරන්නෙකුය."/>
        <aya index="19" text="(ප‍්‍රතික්ෂේපකයිනි!) නුඹලා තීන්දුව පැතුවේ නම් දැන් (දැනගනු.) සැබැවින්ම නුඹලාට තීන්දුව පැමිණ ඇත. නුඹලා (නැවත යුද වැදීමෙන්) වැළකී සිටියේ නම් එය නුඹලාට යහපත්ය. නුඹලා නැවතත් පැමිණෙන්නේ නම් අපි ද (විශ්වාසිකයින්ගේ උදව්වට) නැවත පැමිණෙන්නෙමු. නුඹලාගේ කණ්ඩායම් අධික වුව ද එය කිසිවකින් හෝ නුඹලාට ප‍්‍රයෝජනයක් නොදෙන්නේමය. තවද අල්ලාහ් විශ්වාසිකයින් සමගය."/>
        <aya index="20" text="විශ්වාස කළවුනි! අල්ලාහ්ට ද ඔහුගේ 'රසූල්වරයාට' ද අවනත වවු. නුඹලා (අල් කුර්ආනීය උපදෙස්) සවන් දෙමින් සිටිය දී එයින් නුඹලා හැරී නොයවු."/>
        <aya index="21" text="තමන් (නිවැරදිව) සවන් නොදී &quot;අපි සවන් දුන්නෙමු&quot; යැයි (අසත්‍යය ලෙස) පැවසූ අය මෙන් නුඹලා නොවවු."/>
        <aya index="22" text="සැබැවින්ම අල්ලාහ් අභියස ඉතා නපුරු ජීවීන් වන්නේ (සත්‍යය) අවබෝධ කර නොගන්නා බිහිරන් හා ගොළුවන් ය."/>
        <aya index="23" text="ඔවුන් තුළ යහපතක් තිබෙන බව අල්ලාහ් දැන සිටියේ නම් ඔවුනට සවන් දීමට සලස්වනු ඇත. (එහෙත්) ඔවුනට ඔහු සවන් දීමට සැලැස්සුව ද (ඒ පිළිබඳව) නොසැලකිලිමත් වූවන් ලෙස හැරී යති."/>
        <aya index="24" text="විශ්වාස කළවුනි, නුඹලාව ජීවත් කරවන දෑ(දහම් කරුණු) වෙත ('රසූල්වරයා') නුඹලාව කැඳවූ විට අල්ලාහ්ට ද රසූල්වරයාට ද නුඹලා ප‍්‍රතිචාර දක්වවු. මිනිසා හා ඔහුගේ හදවත අතර අල්ලාහ් සිටින බව ද නුඹලා ඔහු වෙතම එක්රැස් කරනු ලබන බව ද දැන ගනිවු."/>
        <aya index="25" text="නුඹලා අතුරින් අපරාධ කළවුන්ට පමණක් (සීමා වී) සිදු නොවන්නා වූ ව්‍යසනයකට නුඹලා බිය වවු. තවද අල්ලාහ් දඬුවම් දීමෙහි ඉතා දැඩි බව නුඹලා දැන ගනිවු."/>
        <aya index="26" text="(ප‍්‍රතික්ෂේපක) ජනයා නුඹලාව (සිර භාරයට) ගනු ඇතැ'යි නුඹලා බියට පත්ව මිහිතලයෙහි නුඹලා දුබලව ස්වල්ප දෙනෙකුව සිටි අවස්ථාව සිහිපත් කරවු. එවිට ඔහු නුඹලාට (පිළිසරණක් වශයෙන්) අභය ස්ථානයක් ලබා දුන්නේය. තවද ඔහු තම උපකාරයෙන් නුඹලාව ස්ථාවර කළේය. යහ දැයින් නුඹලාව පෝෂණය කළේය. (මේවා) නුඹලා කෘතවේදී වනු පිණිසය."/>
        <aya index="27" text="විශ්වාස කළවුනි! නුඹලා දැනුවත්වම අල්ලාහ්ට ද 'රසූල්වරයාට' ද වංචා නොකරවු. තවද නුඹලා (පවරනු ලැබ ඇති) 'අමානතයන්ට'(වගකීම් වලට) ද වංචා නොකරවු."/>
        <aya index="28" text="නුඹලාගේ ධනය හා නුඹලාගේ දරුවන් පිරික්සුමක් බව ද (නුඹලාට) අල්ලාහ් අබියස මහත් වූ වේතන ඇති බව ද නුඹලා දැන ගනිවු."/>
        <aya index="29" text="විශ්වාස කළවුනි! නුඹලා අල්ලාහ්ට බිය භක්තිමත් වන්නෙහු නම් ඔහු නුඹලාට (යහපත හා අයහපත අතර) නිර්ධාරණ( ඥාන)ය ලබා දෙන්නේය. තවද නුඹලාගේ පාපයන් නුඹලාගෙන් ශෝධනය කරන්නේය. තවද නුඹලාට පාප ක්ෂමාව දෙන්නේය. තවද අල්ලාහ් අති මහත් වූ භාග්‍යයෙන් යුක්තය."/>
        <aya index="30" text="(නබිවරය,) ප‍්‍රතික්ෂේප කළවුන් නුඹව රඳවා තබා ගැනීමට හෝ නුඹව ඝාතනය කිරීමට හෝ නුඹව පිටුවහල් කිරීමට හෝ නුඹට කුමන්ත‍්‍රණ කරමින් සිටි අවස්ථාව (සිහිපත් කරවු.) ඔවුන් කූට උපාය සැලසුම් කරති. අල්ලාහ් ද සැලසුම් කරන්නේය. තවද අල්ලාහ් සැලසුම්කරුවන්ගෙන් අති ශ්‍රේෂ්ඨය."/>
        <aya index="31" text="ඔවුන් වෙත අපගේ වදන් පාරායනා කර පෙන්වනු ලද්දේ නම් &quot;සැබැවින්ම අපි (මේවාට) සවන් දුනිමු. අප සිතුවේ නම් මෙවැන්නක් අපට ද පැවසිය හැක. මෙය පැරැන්නන්ගේ (මිථ්‍යා) ප‍්‍රබන්ධ මිස නැතැ&quot;යි ඔවුහු පවසති."/>
        <aya index="32" text="&quot;අහෝ අල්ලාහ්, මෙ(ම අල් කුර්ආන)ය ඔබගෙන් (පහළ) වූ සත්‍යයක් වූයේ නම් අහසින් අප මත ගල් වර්ෂාවක් පහළ කරවු. නැතහොත් වේදනීය දඬුවමක් අප වෙත ගෙන එවු&quot; යැයි ඔවුන් පැවසූ අවස්ථාව (සිහිපත් කරවු).&quot;"/>
        <aya index="33" text="(නබිවරය,) නුඹ ඔවුන් අතර සිටිය දී අල්ලාහ් ඔවුනට දඬුවම් කිරීමට (ඉදිරිපත්) නොවීය. තවද ඔවුන් පාපක්ෂමාව අයැදිමින් සිටිය දී අල්ලාහ් ඔවුනට දඬුවම් කරන්නෙකු නොවීය."/>
        <aya index="34" text="මස්ජිදුල් 'හරාමයෙන්' ඔවුන් (ජනයාව) වළක්වමින් සිටිය දී ඔවුනට අල්ලාහ් දඬුවම් නොකර සිටීමට ඔවුනට කුම(න හේතුව)ක් වී ද? ඔවුන් එහි (සුදුසු) භාරකරුවන්ව නොසිටියෝය. එහි (සැබෑ) භාරකරුවන් බිය භක්තිකයින් මිස (අන් කිසිවෙකු) නැත. එනමුත් ඔවුන්ගෙන් බොහෝ දෙනා (මේ පිළිබඳව) නොදනිති."/>
        <aya index="35" text="(මස්ජිදුල් 'හරාම්' නැමැති) නිවසෙහි නාද නැගීම හා අත් පොළසන් දීම මිස ඔවුන්ගේ නැමදුම නොවීය. එබැවින් නුඹලා ප‍්‍රතික්ෂේප කරමින් සිටි දෑ හේතුවෙන් නුඹලා දඬුවම භුක්ති විදිවු."/>
        <aya index="36" text="සැබැවින්ම ප‍්‍රතික්ෂේප කළවුන් තමන්ගේ ධනය අල්ලාහ්ගේ මාර්ගයෙන් (ජනයාව) වැළැක්වීම සඳහා වියදම් කරති. මින් මතුවට ද ඔවුන් ඒවා වියදම් කරති. පසුව(මතු ලොවෙහි) එය ඔවුනට පසුතැවිල්ලක් වනු ඇත. පසුව ඔවුන් පරාජයට පත් වනු ඇත. තවද ප‍්‍රතික්ෂේප කළවුන් නිරය වෙත රැස් කරනු ලබන්නෝය."/>
        <aya index="37" text="(එලෙස අල්ලාහ් කරනුයේ) දැහැමියන්ගෙන් නපුරු අය වෙන් කර නපුරු අයගෙන් සමහරෙකු තවත් සමහරෙකු වෙත පත් කොට ඔවුන් සියල්ල ගොඩ ගසා ඔහු ඔවුන්ව නිරයෙහි හෙළනු පිණිසය. අලාභවන්තයින් වන්නේ ඔවුන්මය."/>
        <aya index="38" text="(නබිවරය, අකටයුතුකම් කිරීමෙන්) &quot;ඔවුන් වැළකී සිටියේ නම් පෙර සිදු වූ දෑ සඳහා ඔවුනට ක්ෂමාව දෙනු ලැබේ. ඔවුන් නැවතත් කරන්නේ නම් පැරැන්නන්ගේ (විෂයෙහි ක‍්‍රියාත්මක කළ දඬුවමෙහි) පිළිවෙත සැබැවින්ම පෙරටු වී ඇත. (එබැවින් එවැනිම දඬුවමක් මොවුන්ටත් අත් වනු ඇත.)&quot; යැයි ප‍්‍රතික්ෂේප කළවුනට පවසවු."/>
        <aya index="39" text="භීෂණය තුරන්ව ගොස් දහම සම්පූර්ණයෙන්ම අල්ලාහ්ට සතුවන තෙක් ඔවුන් සමග නුඹලා සටන් වදිවු. ඔවුන් (භීෂණයෙන්) වැළකුණේ නම්, (ඔවුන් සමග නුඹලා සටන් නොවදිවු.) එවිට සැබැවින්ම අල්ලාහ් ඔවුන් කරමින් සිටි දෑ පිළිබඳව සර්ව සුපරීක්ෂාකාරීය."/>
        <aya index="40" text="තවද ඔවුහු පිටුපෑවෙහු නම්, එවිට අල්ලාහ් නුඹලාගේ භාරකරුවා යැයි දැන ගනිවු. ඔහු භාරකරුවන් අතුරින් ශ්‍රේෂ්ඨ විය. තවද ඔහු උදව්කරුවන් අතුරින් ද ශ්‍රේෂ්ඨ විය."/>
        <aya index="41" text="(මුස්ලිම්වරුන් හා සතුරන් වන) සේනාංක දෙක මුණගැසුණු දින (එනම් සත්‍යය හා අසත්‍යය අතර) නිර්ධාරණ( තීරණ)ය දැක් වූ දින අපගේ ගැත්තා('මුහම්මද්') කෙරෙහි අප පහළ කළ දෑ ද අල්ලාහ්ව ද නුඹලා විශ්වාස කරමින් සිටියෙහු නම්, (යුද පිටියේ සතුරන්ගෙන්) නුඹලා අත්පත් කර ගත් දැයින් පහෙන් කොටසක් අල්ලාහ්ට ද 'රසූල්වරයාට' ද (ඔහුගේ) ඥාතීන්ට ද අනාථයින්ට ද දුප්පතුන්ට ද මගියන්ට ද සතු වන්නේ යැ'යි දැන ගනිවු. සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="42" text="(එනම් මදීනාවට) අසලින් පිහිටි මිටියාවතෙහි නුඹලා ද ඈතින් පිහිටි මිටියාවතෙහි ඔවුන් ද (ප‍්‍රතික්ෂේපකයින්ගේ) තවලම නුඹලාට පහළින් ද සිටි අවස්ථාවය.නුඹලා (ඔවුන් හා සටන් වැදීමට) එකඟ වී සිටියද එම තීරණයෙන් නුඹලා පසු බසින්නට තිබුණි. එනමුත් සිදු වන්නට තිබූ කරුණ අල්ලාහ් තීරණය කිරීමට ද මරණයට පත් වන අය පැහැදීමකින් මරණයට පත් වන්නට ද ජීවත් වන අය පැහැදීමකින් ජීවත් වන්නට ද (අල්ලාහ් මෙම තත්ත්වය උදා කළේය). තවද සැබැවින්ම අල්ලාහ් සර්ව ශ‍්‍රාවකය සර්වඥය."/>
        <aya index="43" text="(නබිවරය) අල්ලාහ් නුඹගේ සිහිනයෙහි ඔවුන්ව ස්වල්පයක් වශයෙන් පෙන් වූ අවස්ථාව (සිහිපත් කරවු). ඔවුන්ව අධික ලෙස නුඹට පෙන්වූයේ නම් නුඹලා අධෛර්යමත් වී (සටන් වැදීම) විෂයෙහි නුඹලා භේද වනු ඇත. එනමුත් අල්ලාහ් ආරක්ෂා කළේය. සැබැවින්ම ඔහු හදවත් තුළ ඇති දෑ පිළිබඳව සර්වඥය."/>
        <aya index="44" text="නුඹලා (යුද පිටියෙහි සතුරන්) මුණගැසුණු විට නුඹලාගේ ඇස් වලට ඔවුන්ව ස්වල්පයක් ලෙස නුඹලාට පෙන්වා සිදු වන්නට තිබෙන කරුණ අල්ලාහ් තීරණය කිරීම පිණිස ඔවුන්ගේ ඇස් වලට නුඹලාව ස්වල්පයක් කළ අවස්ථාව ද (සිහිපත් කරවු). තවද (සියලු) කරුණු නැවත යොමු කරනු ලබනුයේ අල්ලාහ් වෙතමය."/>
        <aya index="45" text="විශ්වාස කළවුනි! (යුද පිටියෙහි) නුඹලා (සතුරු) කණ්ඩායමකට මුහුණ දුන්නේ නම් නුඹලා ජයග‍්‍රහණය ලබනු පිණිස නුඹලා (එහි) ස්ථාවරව සිටිවු. තවද අධික ලෙස අල්ලාහ්ව සිහිපත් කරවු."/>
        <aya index="46" text="නුඹලා අල්ලාහ්ට ද ඔහුගේ 'රසූල්වරයාට' ද අවනත වවු. නුඹලා භේද නොවවු. එසේ (භේද වූයේ) නම්, නුඹලා අධෛර්යයමත් වී නුඹලාගේ ජීව( බල)ය පහ වී යනු ඇත. තවද නුඹලා ඉවසවු. සැබැවින්ම අල්ලාහ් ඉවසිලිවන්තයින් සමගය."/>
        <aya index="47" text="උඩඟු ලීලාවෙන් ද මිනිසුනට මුණිච්චා වන ලෙස ද අල්ලාහ්ගේ මාර්ගයෙන් (ජනයාව) වළක්වමින් ද තමන්ගේ නිවෙස් වලින් (යුද්ධය සඳහා) පිටත් වූවන් ලෙස නුඹලා පත් නොවවු. (එලෙස හැසිරෙන) ඔවුන් කරන දෑ පිළිබඳව අල්ලාහ් සර්ව ප‍්‍රකාරයෙන් දැන සිටින්නාය."/>
        <aya index="48" text="'ෂෙයිතාන්' ඔවුන්ගේ ක‍්‍රියාවන් ඔවුනට අලංකාරමත් කළ අවස්ථාව (සිහිපත් කරවු). තවද &quot;අද දින මිනිසුන් අතුරින් (ජයග‍්‍රහණය කොට) නුඹලාව ඉක්මවා යන්නෙකු නැත. සැබැවින්ම මම නුඹලා අසලින් සිටින්නෙකු වෙමි&quot; යැයි ඔහු(ෂෙයිතාන්) පැවසුවේය. නමුත් කණ්ඩායම් දෙක (මුහුණට මුහුණලා) මුණ ගැසුණු විට ඔහු තම විළුඹු මත පසුබැස ගොස් &quot;මම නුඹලාගෙන් වෙන් වෙමි. සැබැවින්ම නුඹලා නොදකින දෑ මම දකිමි. තවද මම අල්ලාහ්ට බිය වෙමි. තවද අල්ලාහ් දඬුවම් දීමෙහි ඉතා දැඩිය&quot; යැයි ඔහු(ෂෙයිතාන්) පැවසුවේය."/>
        <aya index="49" text="ආත්ම 'වංචනිකයින්' හා තම හදවත් වල රෝගය ඇත්තන් (මුස්ලිම්වරුන්ව අමතා) &quot;මොවුන්ගේ දහම මොවුන්ව රවටා දැමුවේ යැ&quot;යි පැවසූ අවස්ථාව (සිහිපත් කරවු). තවද කවරෙකු අල්ලාහ් වෙත (තම සියලු කරුණු) භාර කරන්නේ ද (ඔහු ජය ලබන්නේමය. මන්දයත්) සැබැවින්ම අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="50" text="'මලක්වරුන්' (යුද පිටියෙහි) ප‍්‍රතික්ෂේප කළවුන්ව ඔවුන්ගේ මුහුණු වලට ද ඔවුන්ගේ පිට වලට ද පහර දෙමින් &quot;ඇවිළෙන ගින්නෙහි දඬුවම භුක්ති විඳිවු&quot; යැයි (පවසමින්) ඔවුන්ව මරණයට පත් කරන අවස්ථාවෙහි (ඔවුන්ගේ තත්ත්වය) නුඹ දකින්නේ නම් (එවිට නුඹට භයානක දැයක් දර්ශනය වනු ඇත)."/>
        <aya index="51" text="මෙ(ම භයානක තත්ත්ව)ය නුඹලාගේ දෑත් ඉදිරිපත් කළ දෑ හේතුවෙන් හා අල්ලාහ් ගැත්තන්ට මහා අපරාධකරුවෙකු නොවන හේතුවෙන්ය."/>
        <aya index="52" text="(මොවුන්ගේ චරිතය ද) 'ෆිර්අවුන්ගේ' පිරිසගේ හා ඔවුනට පෙරවූවන්ගේ චරිතය මෙනි. ඔවුන් අල්ලාහ්ගේ සංඥාවන් ප‍්‍රතික්ෂේප කළෝය. එබැවින් අල්ලාහ් ඔවුන්ගේ පාපකම් හේතුවෙන් ඔවුන්ව ග‍්‍රහණය කළේය. සැබැවින්ම අල්ලාහ් ශක්තිවන්තය. දඬුවම් දීමෙහි ඉතා දැඩිය."/>
        <aya index="53" text="මෙයට හේතු වන්නේ කිසිදු සමූහයක් ඔවුන් සමග වූ (යහමගට රැගෙන යන) දෑ (පිටුපෑමක් ලෙස) වෙනස් කරගන්නා තුරු අල්ලාහ් ඔවුනට කළ කිසිදු දායාදයක් ඔහු (ව්‍යසනයක් ලෙස) වෙනස් කරන්නෙකු නොවීමය. තවද අල්ලාහ් සර්ව ශ‍්‍රාවකය සර්වඥය."/>
        <aya index="54" text="(මොවුන්ගේ චරිතය ද) 'ෆිර්අවුන්ගේ' පිරිසගේ හා ඔවුනට පෙරවූවන්ගේ චරිතය මෙනි. ඔවුන් තමන්ගේ පරමාධිපතිගේ සංඥාවන් අසත්‍යය කළෝය. එබැවින් ඔවුන්ගේ පාපකම් හේතුවෙන් ඔවුන්ව අපි විනාශ කළෙමු. තවද ෆිර්අවුන්ගේ සේනාව අපි මුහුදුබත් කළෙමු. තවද ඔවුහු සියල්ලෝම අපරාධකරුවන් වූහ."/>
        <aya index="55" text="සැබැවින්ම අල්ලාහ් අබියස ඉතා නපුරු ජීවීන් වන්නේ (සත්‍යය) ප‍්‍රතික්ෂේප කළවුන්ය. ඔවුහු විශ්වාස නොකරති."/>
        <aya index="56" text="ඔවුන් කවුරුන්ද යත් ඔවුන් සමග නුඹ ගිවිසුම් කර ගත් පසු තමන්ගේ ගිවිසුම සෑම වාරයකදීම කඩ කරන්නන්ය. තවද ඔවුහු (අල්ලාහ්ට) බිය භක්තිමත් නොවෙති."/>
        <aya index="57" text="එබැවින් යුද්ධයේ දී නුඹ ඔවුන්ව හසුකර ගත්තේ නම් ඔවුන්ගේ පිටුපසින් සිටින අය පාඩමක් ලබනු පිණිස ඔවුන් සීසීකඩ යන්නා සේ මොවුනට කරවු."/>
        <aya index="58" text="යම් පිරිසක් වංචාවක් කරති'යි නුඹ බිය වන්නෙහි නම් නුඹ ද (ඔවුන් හා) සමාන( පැහැදීමකින් යුක්ත)ව ඔවුන් වෙත (ඔවුන්ගේ ගිවිසුම) අත් හැර දමවු. සැබැවින්ම අල්ලාහ් වංචනිකයින්ව ප‍්‍රිය නොකරයි."/>
        <aya index="59" text="ප‍්‍රතික්ෂේප කළවුන් තමන් (අල්ලාහ්ගේ දඬුවමින්) මිදුණු බව නොසිතිය යුතුය. සැබැවින්ම ඔවුහු (දඬුවමින්) නොමිදෙන්නෝය."/>
        <aya index="60" text="අල්ලාහ්ගේ සතුරාව ද නුඹලාගේ සතුරාව ද ඔවුන් හැර සෙසු අයව ද බිය ගැන්විය හැකි අයුරින් නුඹලාට හැකි සන්නද්ධ බලයෙන් හා අශ්ව බලඇණියෙන් ඔවුනට එරෙහිව සූදානම් කරවු. (සෙසු අය වන) ඔවුන්ව නුඹලා නොදන්නෙහුය. (නමුත්) අල්ලාහ් ඔවුන්ව දන්නේය. නුඹලා කවර දෙයක් අල්ලාහ්ගේ මාර්ගයේ වියදම් කළ ද එ(හි වේතන)ය නුඹලාට මුළුමණින්ම පිරිනමනු ලැබේ. තවද නුඹලා අසාධාරණයට ලක් කරනු නොලබන්නෙහුය."/>
        <aya index="61" text="(නබිවරය,) ඔවුන් සමාදානය වෙත නැඹුරු වන්නේ නම්, නුඹ ද ඒ වෙත නැඹුරු වවු. තවද අල්ලාහ් වෙත (සියලු) විශ්වාසය තබවු. සැබැවින්ම ඔහු සර්ව ශ‍්‍රාවකය සර්වඥය."/>
        <aya index="62" text="ඔවුන් නුඹට වංචා කිරීමට අපේක්ෂා කරන්නේ නම් අල්ලාහ් නුඹට ප‍්‍රමාණවත් වන්නේය. තම උදව් උපකාරයෙන් හා විශ්වාසිකයින් මගින් නුඹව බලවත් කළේ ඔහුමය."/>
        <aya index="63" text="තවද ඔහු (විශ්වාසික) ඔවුන්ගේ හදවත් අතර බැඳියාව ඇති කළේය. නුඹ මිහිතලයේ ඇති සියල්ල (ඔවුන්ව සමාදාන කිරීමට) වියදම් කළ ද ඔවුන්ගේ හදවත් අතර බැඳියාව ඇති කරවාලිය නොහැක. නමුත් අල්ලාහ් ඔවුන් අතර බැඳියාව ඇති කළේය. සැබැවින්ම ඔහු අති බලසම්පන්නය සර්ව ප‍්‍රඥාවන්තය."/>
        <aya index="64" text="අහෝ නබිවරය! අල්ලාහ් නුඹට ප‍්‍රමාණවත්ය. තවද විශ්වාසිකයින් අතුරින් නුඹව පිළිපැද්දවුන් ද (ප‍්‍රමාණවත්ය)."/>
        <aya index="65" text="නබිවරය! විශ්වාසිකයින්ව සටනට දිරිගන්වවු. නුඹලා අතුරින් ඉවසිලිවන්ත විසි දෙනෙකු වේ නම් ඔවුහු දෙසීය දෙනෙකු අබිබවා යන්නෝය. නුඹලා අතුරින් සිය දෙනෙකු වේ නම් ඔවුහු ප‍්‍රතික්ෂේප කළවුන් අතුරින් දහසක් දෙනා අබිබවා යන්නෝය. හේතුව (ප‍්‍රතික්ෂේපක) ඔවුන් අවබෝධ කර නොගන්නා පිරිසක් බැවිනි."/>
        <aya index="66" text="නමුත් වර්තමානයේ අල්ලාහ් නුඹලාට සහනයක් ලබා දුන්නේය. නුඹලා අතර දුබලත්වයක් ඇති බව ඔහු දන්නේය. නුඹලා අතුරින් ඉවසිලිවන්ත සිය දෙනෙකු වේ නම් ඔවුහු දෙසීය දෙනෙකු අබිබවා යන්නෝය. තවද නුඹලා අතුරින් දහසක් දෙනා වේ නම් අල්ලාහ්ගේ අනුබලයෙන් දෙදහසක් දෙනා ඔවුහු අබිබවා යන්නෝය. තවද අල්ලාහ් ඉවසිලිවන්තයින් සමගය."/>
        <aya index="67" text="මිහිතලයෙහි (අපරාධකාර සතුරන්) මර්දනය කරන තෙක් තමන්ට (යුද) සිරකරුවන් අත්කර ගැනීමට කිසිදු 'නබිවරයෙකුට' (බලයක්) නොමැත. නුඹලා මෙලොව වස්තූන් අපේක්ෂා කරන්නෙහුය. (නමුත්) අල්ලාහ් (නුඹලාට) මතුලොව අපේක්ෂා කරන්නේය. තවද අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="68" text="අල්ලාහ්ගෙන් වූ නියමයක් පෙරටු නොවී නම්, (සිරකරුවන්ට නිදහස ලබා දීම පිණිස) නුඹලා ලබා ගත් දෑ(වන්දිය) විෂයෙහි අති මහත් වූ දඬුවමක් නුඹලාව ග‍්‍රහණය කරනු ඇත."/>
        <aya index="69" text="එබැවින් නුඹලා (යුද ජයග‍්‍රහණයෙන්) අත් කරගත් දැයින් පිවිතුරු අනුමත දෑ අනුභව කරවු. තවද නුඹලා අල්ලාහ්ට බිය භක්තිමත් වවු. සැබැවින්ම අල්ලාහ් අති ක්ෂමාශීලීය මහා කරුණාභරිතය."/>
        <aya index="70" text="නබිවරය, සිරකරුවන් අතුරින් නුඹලාගේ යටතේ සිටින අයට පවසවු. &quot;නුඹලාගේ හදවත් තුළ යහපත ඇති බවට අල්ලාහ් දන්නේ නම් (නිදහස් කිරීමට වන්දියක් වශයෙන්) නුඹලාගෙන් ලබා ගත් දෑට වඩා යහපත් දෑ ඔහු නුඹලාට පිරිනමන්නේය. තවද නුඹලාට පාප ක්ෂමාව දෙන්නේය. තවද අල්ලාහ් අති ක්ෂමාශීලීය මහා කරුණාභරිතය.&quot;"/>
        <aya index="71" text="(එහෙත්) ඔවුන් නුඹට වංචා කිරීමට අපේක්ෂා කරන්නේ නම්, මීට පෙර ද ඔවුන් අල්ලාහ්ට වංචා කර ඇත. එබැවින් ඔවුන් කෙරෙහි ඔහු (නුඹට) බලය ලබා දී ඇත. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="72" text="සැබැවින්ම විශ්වාස කර දේශාන්තරණය කර තම ධනයෙන් හා තම ජිවිතයෙන් අල්ලාහ්ගේ මාර්ගයේ ජිහාද්(ප‍්‍රයත්නය) කළවුන් (වන 'මුහාජිර්වරුන්') ද තවද (ඔවුනට) ඉඩ පහසුකම් සලසා දී උදව් කළවුන් (වන 'අන්සාර්වරුන්') ද ඔවුන්ගෙන් සමහරු තවත් සමහරුන්ගේ (දේපළ) උරුමකරුවන්ය. තවද විශ්වාස කොට දේශාන්තරණය නොකළවුන් නම්, ඔවුන් (නුඹලා වෙත) දේශාන්තරණය කරන තෙක් ඔවුන්ගේ මිතුරුකමෙන් කිසිවක් නුඹලාට නොවන්නේය.තවද දහම විෂයෙහි නුඹලාගෙන් ඔවුන් උදව් පැතුවේ නම්, නුඹලා හා කවුරුන් අතර (කුමක් හෝ) ගිවිසුමක් ඇත්තේ ද එවන් පිරිසකට එරෙහිව හැර (ඔවුනට) උදව් කිරීම නුඹලා සතු වගකීමකි. තවද නුඹලා කරමින් සිටි දෑ පිළිබඳව අල්ලාහ් සර්ව සුපරික්ෂාකාරීය."/>
        <aya index="73" text="ප‍්‍රතික්ෂේප කළවුන්, ඔවුන්ගෙන් සමහරු තවත් සමහරුන්ගේ (දේපළ) උරුමකරුවන්ය. (එහෙත් අල්ලාහ් විධානය කළ අන්දමින්) මෙ(ම දේපළ බෙදීමේ ක‍්‍රම)ය නුඹලා නොකළෙහු නම්, මිහිතලයේ ව්‍යසනයක් හා මහත් අර්බුදයක් සිදු වනු ඇත."/>
        <aya index="74" text=" සැබැවින්ම විශ්වාස කර දේශාන්තරණය කර අල්ලාහ්ගේ මාර්ගයේ ප‍්‍රයත්නය කළවුන් (වන 'මුහාජිර්වරුන්') ද තවද (ඔවුනට) ඉඩ පහසුකම් සලසා දී උදව් කළවුන්('අන්සාර්වරුන්') ද ඔවුහුමය සැබෑ ලෙස විශ්වාස කරන්නෝ වන්නේ. ඔවුනට පාපක්ෂමාව ද (ස්වර්ගයේ) ගෞරවනීය බොජුන් ද ඇත."/>
        <aya index="75" text=" මින් පසුව විශ්වාස කර දේශාන්තරණය කර නුඹලා සමග ප‍්‍රයත්නය කළවුන් වන ඔවුන් නුඹලා අතුරින්ය. ලේ ඥාතීන් අල්ලාහ්ගේ ලේඛන(යේ තීරණ)ය අනුව ඔවුන්ගෙන් සමහරු සමහරුන්ගෙන් (දේපළ උරුමයට) සුදුස්සන් වන්නෝය. සැබැවින්ම අල්ලාහ් සියලු දෑ පිළිබඳව සර්වඥය."/>
    </sura>
    <sura index="9" name="">
        <aya index="1" text="(මෙය) ආදේශකයින් අතුරින් නුඹලා කවරෙකු සමග ගිවිසුම් ඇති කර ගත්තේ ද ඔවුන් වෙත අල්ලාහ් හා තම 'රසූල්වරයාගෙන්' වූ නිදොස් වීම( පිළිබඳව ප‍්‍රකාශනය)කි."/>
        <aya index="2" text="එබැවින් (ප‍්‍රතික්ෂේපකයිනි!) සිව් මසක් (මෙම මක්කා) භූමියෙහි නුඹලා (සිත් පරිදි) සැරිසරවු. තවද නුඹලා අල්ලාහ්ව නොහැකියාවට පත් නොකරන්නන් බවද අල්ලාහ් ප‍්‍රතික්ෂේපකයින්ව අවමානයට ලක් කරන්නෙකු බවද දැන ගනිවු."/>
        <aya index="3" text="තවද (මෙය) ආදේශකයින්ගෙන් අල්ලාහ් ද ඔහුගේ 'රසූල්වරයා' ද නිදොස් වූ බව අති මහත් වූ හජ් දිනයෙහි ජනයා වෙත අල්ලාහ්ගෙන් හා ඔහුගේ රසූල්වරයාගෙන් වූ දැන්වීමකි. එබැවින් නුඹලා පශ්චාත්තාප (වී අල්ලාහ් වෙත යොමු) වූයෙහු නම් එය නුඹලාට යහපත්ය. තවද නුඹලා (අල්ලාහ්ට) පිටුපෑවෙහු නම් නුඹලා අල්ලාහ්ව නොහැකියාවට පත් නොකරන්නන් බව දැන ගනිවු. තවද (නබිවරය,) ප‍්‍රතික්ෂේප කළවුනට වේදනීය දඬුවමක් පිළිබඳව ශුභාරංචි පවසවු."/>
        <aya index="4" text="(නමුත්) ආදේශකයින් අතුරින් නුඹලා කවුරුන් සමග ගිවිසුම් ඇති කර ගෙන පසුව (එම ගිවිසුමෙහි) නුඹලාට ඔවුන් කිසිවක් අඩු නොකර නුඹලාට එරෙහිව කිසිවෙකුට උදව් නොකර සිටියවුන්ට හැරය. එබැවින් ඔවුන්ගේ ගිවිසුම ඔවුන්ගේ කාලය (අවසන් වන) තෙක් ඔවුනට නුඹලා සම්පූර්ණ කරවු. සැබැවින්ම අල්ලාහ් බිය භක්තිකයින්ව ප‍්‍රිය කරන්නේය."/>
        <aya index="5" text="ශුද්ධ වූ මාසයන් ඉක්ම වූ පසු (නුඹලා සමග යුද වැදී සිටින) ආදේශකයින්ව නුඹලා දුටු තැන මරා දමවු.තවද ඔවුන්ව අල්ලා ගනිවු. තවද ඔවුන්ව වටලා ගනිවු. නුඹලා සෑම විපරමින් සිටිය යුතු ස්ථානයකම ඔවුන් වෙනුවෙන් (සැඟ වී) වාඩි වී සිටිවු. එවිට ඔවුන් (ප‍්‍රතික්ෂේපයෙන් ඉවත් වී) පශ්චාත්තාප වී 'සලාතය' ස්ථාපිත කර 'zසකාතය' ද ලබා දුන්නේ නම් ඔවුන්ගේ මගෙහි ඔවුන්ව අතහැර දමවු. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="6" text="තවද ආදේශකයින් අතුරින් කෙනෙකු නුඹගෙන් අභය පැතුවේ නම් අල්ලාහ්ගේ වදන් වලට ඔහු සවන් දෙන තුරු නුඹ ඔහුට අභය ලබා දෙවු. පසුව ඔහුව ඔහුගේ ආරක්ෂක ස්ථානයකට සේන්දු කරවවු. එය (මක්නිසාද යත්) ඔවුන් (දහම පිළිබඳව) නොදැනුවත් පිරිසක් හේතුවෙනි."/>
        <aya index="7" text="(ආදේශකයින් අතුරින්) මස්ජිදුල් 'හරාම්' අබියස නුඹලා ගිවිසුමක් ඇති කර ගත්තවුන් (සමග) මිස (අන්) ආදේශකයින්ට අල්ලාහ් අබියස ද තම 'රසූල්වරයා' අබියස ද ගිවිසුමක් තිබිය හැක්කේ කෙසේ ද? එබැවින් ඔවුන් නුඹලා සමග ඍජූ ලෙස කටයුතු කරන තාක්කල් නුඹලා ඔවුන් සමග ඍජූ ලෙස කටයුතු කරවු. සැබැවින්ම අල්ලාහ් බිය භක්තිකයින්ව පි‍්‍රය කරන්නේය."/>
        <aya index="8" text="නුඹලාට එරෙහිව ඔවුන් ජය ලැබුවේ නම් නුඹලා තුළ ඇති ඥාති සම්බන්ධකම ද ගිවිසුම ද ඔවුන් සැලකිල්ලට නොගනිමින් සිටියදී (නුඹලා හා ඔවුන් අතර ගිවිසුමක් ඇති විය හැක්කේ) කෙසේ ද? ඔවුන්ගේ මුවින් ඔවුහු නුඹලාව තෘප්තියට පත් කරති. (නමුත්) ඔවුන්ගේ හදවත් (එය) පිටුපාති. තවද ඔවුන්ගෙන් බොහෝ දෙනා පාපතරයින්ය."/>
        <aya index="9" text="ඔවුන් අල්ලාහ්ගේ වදන් වෙනුවට සුළු වටිනාකමක් ගත්තෝය. තවද ඔහුගේ මාර්ගයෙන් (ජනයින්ව) වැළැක්වුවෝය. සැබැවින්ම ඔවුන් කරමින් සිටි දෑ නපුරු විය."/>
        <aya index="10" text="විශ්වාසිකයෙකුගේ විෂයෙහි ඥාති සම්බන්ධකම ද ගිවිසුම ද ඔවුන් සැලකිල්ලට නොගන්නෝය. තවද සීමාව ඉක්මවා යන්නෝ ඔවුන්මය."/>
        <aya index="11" text="ඔවුන් (ප‍්‍රතික්ෂේපයෙන් ඉවත් වී) පශ්චාත්තාප වී 'සලාතය' ස්ථාපිත කර 'zසකාතය' ද ලබා දුන්නේ නම් දහමෙහි (ඔවුන්) නුඹලාගේ සහෝදරයින්ය. තවද අපි දැනුමැති පිරිසකට (අපගේ) වදන් පැහැදිලි කරන්නෙමු."/>
        <aya index="12" text="තවද ඔවුන් තම ගිවිසුමෙන් පසු ඔවුන්ගේ ප‍්‍රතිඥාවන් කඩ කර නුඹලාගේ දහමට නින්දා ඇති කළේ නම් ප‍්‍රතික්ෂේපයේ ප‍්‍රධානීන් සමග නුඹලා යුද වදිවු. සැබැවින්ම ඔවුනට කිසිදු ප‍්‍රතිඥාවන් නොමැත. (එසේ සටන් වැදුණේ නම්) ඔවුන් (ඔවුන්ගේ මෙම පිළිවෙතින්) වැළකිය හැක්කේය."/>
        <aya index="13" text="තමන්ගේ ප‍්‍රතිඥාවන් කඩ කර (තම) 'රසූල්වරයාව' (නගරයෙන්) පිටුවහල් කිරීමට ස්ථිරව අදිටන් කර ප‍්‍රථමයෙන් නුඹලා සමග (යුද වැදීමට) ආරම්භ කළ පිරිසක් සමග නුඹලා සටන් කළ යුතු නොවේ ද? නුඹලා ඔවුනට බිය වන්නෙහු ද? නුඹලා විශ්වාසිකයින්ව සිටියෙහු නම් අල්ලාහ්, ඔහුමය නුඹලා බියවන්නට ඉතා සුදුස්සා වනුයේ."/>
        <aya index="14" text="නුඹලා ඔවුන් සමග යුද වදිවු. අල්ලාහ් නුඹලාගේ අත් මගින් ඔවුනට දඬුවම් කරන්නේය. තවද ඔවුන්ව අවමන් කරන්නේය. තවද ඔහු ඔවුන්ට එරෙහිව නුඹලාට උදව් කරන්නේය. තවද ඔහු විශ්වාසික පිරිසගේ හදවත් සනසන්නේය."/>
        <aya index="15" text="තවද ඔවුන්ගේ හදවතේ (ඇති) ක්‍රෝධය ඔහු ඉවත් කරන්නේය. තවද (ආදේශකයින් අතුරින්) අල්ලාහ් අභිමත කළ අයට පශ්චාත්තාපය පිළිගන්වන්නේය. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="16" text="නුඹලා අතුරින් ප‍්‍රයත්නය කර, තවද අල්ලාහ්ව ද තම රසූල්වරයාව ද විශ්වාසිකයින්ව ද හැර වෙනත් අය රහස්‍ය මිතුරන් ලෙස නොගත්තවුන් (කවුරුන්දැ'යි) අල්ලාහ් නොදැන නුඹලාව (පිරික්සුමට ලක් නොකර) අත් හරිනු ලැබතැ'යි නුඹලා සිතන්නෙහු ද? තවද නුඹලා කරමින් සිටින දෑ පිළිබඳව අල්ලාහ් අභිඥානවන්තය."/>
        <aya index="17" text="ආදේශකයින් ප‍්‍රතික්ෂේපය පිළිබඳව තමන්ටම සාක්ෂිකරුවන්ව සිටිය දී අල්ලාහ්ගේ 'මස්ජිදයන්' පරිපාලනය කිරීමට ඔවුනට (කිසිදු අයිතියක්) නොවීය. මොවුන්, තම (යහ)ක‍්‍රියාවන් නිෂ්ඵල වූවන්ය. තවද (නිරා) ගින්නෙහි ඔවුහු සදාතනිකයෝ වෙති."/>
        <aya index="18" text="අල්ලාහ්ගේ මස්ජිදයන් පරිපාලනය කළ යුත්තේම අල්ලාහ්ව හා පරමාන්ත දිනය විශ්වාස කර 'සලාතය' ස්ථාපිත කර 'zසකාතය' ලබා දී අල්ලාහ්ට මිස (වෙනත් කිසිවෙකුට) බිය නොවන අයයි. එබැවින් ඔවුන් යහමග වූවන් අතුරින් වීමට හැක්කේය."/>
        <aya index="19" text="හජ් වන්දනාකරුවන්ට ජලය සැපයීම හා මස්ජිදුල් 'හරාමය' පරිපාලනය කිරීම(හි නියැළෙන ආදේශකයින්) අල්ලාහ් හා පරමාන්ත දිනය විශ්වාස කර අල්ලාහ්ගේ මාර්ගයේ ප‍්‍රයත්නය කළ අය මෙන් නුඹලා පත් කරන්නෙහු ද? ඔවුහු අල්ලාහ් අබියස සමාන නොවෙති. තවද අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="20" text="විශ්වාස කර දේශාන්තරණය කර තම ධනයෙන් ද තම ප‍්‍රාණයෙන් ද අල්ලාහ්ගේ මාර්ගයේ ප‍්‍රයත්නය කළ අයට අල්ලාහ් අබියස තරාතිරමෙන් අති මහත් දෑ ඇත. තවද ජයග‍්‍රාහකයෝ ඔවුහුමය."/>
        <aya index="21" text="ඔවුන්ගේ පරමාධිපති ඔහුගෙන් වූ දයාව පිළිබඳව ද (ඔහුගේ) තෘප්තිය පිළිබඳව ද ඔවුනට හිමි (ස්වර්ග) උයන් පිළිබඳව ද ඔවුනට ශුභාරංචි පවසන්නේය. එ(ම ස්වර්ග උයන්)හි සදාතනික පූර්ණ සොම්නසක් ඇත."/>
        <aya index="22" text="නිරන්තරයෙන්ම (ඔවුහු) එහි සදාතනිකයෝ වෙති. සැබැවින්ම අල්ලාහ්, ඔහු අබියස මහත් වූ වේතනයක් ඇත."/>
        <aya index="23" text="විශ්වාස කළවුනි! නුඹලාගේ පියවරුන් හා නුඹලාගේ සහෝදරයින් විශ්වාසයට වඩා ප‍්‍රතික්ෂේපය ප‍්‍රිය කරන්නේ නම් ඔවුන්ව මිතුරන් ලෙස නොගනිවු. නුඹලා අතුරින් කවරෙකු ඔවුන්ව මිතුරන් කර ගන්නේ ද ඔවුන්මය අපරාධකරුවෝ වන්නෝ."/>
        <aya index="24" text="(නබිවරය,) නුඹ පවසවු. &quot;නුඹලාගේ පියවරුන් ද නුඹලාගේ පිරිමි දරුවන් ද නුඹලාගේ සහෝදරයින් ද නුඹලාගේ කලත‍්‍රයන් ද නුඹලාගේ පවුලේ අය ද නුඹලා ඉපැයූ ධනයන් ද නුඹලා අලාභය (පිළිබඳව) බිය වන ව්‍යාපාරය ද නුඹලා ප‍්‍රිය කරන වාසස්ථාන ද (යන දෑ) අල්ලාහ්ට ද ඔහුගේ රසූල්වරයාට ද ඔහුගේ මාර්ගයේ ප‍්‍රයත්නය කිරීමට ද වඩා නුඹලා වෙත ඉතා ප‍්‍රියමනාප වූයේ නම් එවිට අල්ලාහ් තම (දඬුවමේ) අණ ගෙන එන තෙක් නුඹලා බලාපොරොත්තු වවු. තවද පාපතර පිරිසට අල්ලාහ් යහ මග පෙන්වන්නේ නැත."/>
        <aya index="25" text="සැබැවින්ම අල්ලාහ් බොහෝ (යුද)බිම්හි ද හුනෙයින් දින ද නුඹලාට උදව් කළේය. (එම) අවස්ථාවේ නුඹලාගේ අධිකත්වය නුඹලාව මවිතයට පත් කළේය. (නමුත්) එය නුඹලාට කිසිදු ඵලක් ඇති නොකළේය. තවද මිහිතලය, එය විශාලව පැවතුණ ද නුඹලා කෙරෙහි පටු විය. පසුව පිටුපෑවවුන් ලෙස නුඹලා හැරී ගියෙහුය."/>
        <aya index="26" text="පසුව අල්ලාහ් ඔහුගේ ශාන්තභාවය තම 'රසූල්වරයා' වෙත ද විශ්වාසිකයින් වෙත ද පහළ කළේය. තවද නුඹලා නුදුටු (මලක්වරුන්ගෙන් යුත්) සේනාවක් ද ඔහු පහළ කළේය. තවද ප‍්‍රතික්ෂේප කළවුන්ට දඬුවම් කළේය. තවද මෙය ප‍්‍රතික්ෂේපකයින්ගේ ප‍්‍රතිවිපාකයයි."/>
        <aya index="27" text="ඉන් පසුව (ඔවුන් අතුරින්) අල්ලාහ් අභිමත කළ අයට පශ්චාත්තාපය පිළිගන්නේය. තවද අල්ලාහ් අති ක්ෂමාශීලීය පරම කරුණාභරිතය."/>
        <aya index="28" text="විශ්වාස කළවුනි! සැබැවින්ම ආදේශකයින් (අභ්‍යන්තරයෙහි) අපිරිසිදුමය. එබැවින් ඔවුන්ගේ මෙම වසරට පසුව මස්ජිදුල් හරාම් වෙත ඔවුන් සමීප නොවිය යුතුය. නුඹලා දිළිඳුකමට බිය වූයෙහු නම් අල්ලාහ් අභිමත කළේ නම් තම වරප‍්‍රසාදයෙන් නුඹලාව පොහොසත් කරන්නේය. සැබැවින්ම අල්ලාහ් සර්වඥය සර්ව ප‍්‍රඥාවන්තය."/>
        <aya index="29" text="ධර්ම පුස්තකය ලත් 'අය' අතුරින් කවුරුන් අල්ලාහ්ව හා පරමාන්ත දිනය විශ්වාස නොකරන්නේ ද අල්ලාහ් හා ඔහුගේ රසූල්වරයා තහනම් කළ දෑ තහනම් ලෙස නොගන්නේ ද සත්‍යය දහම(ඉස්ලාමය) දහමක් ලෙස පිළිනොගන්නේ ද ඔවුන් (ස්ව කැමැත්තෙන්) යටත් වූවන් ලෙස දෑතින් ජිzස්යා (නම් බද්ද) ලබා දෙන තෙක් ඔවුන් සමග නුඹලා යුද වදිවු."/>
        <aya index="30" text="&quot;උzසෙයිර් අල්ලාහ්ගේ පුත‍්‍රයා&quot; යැයි යුදෙව්වෝ පවසති. &quot;මසීහ් (නම් ඊසා) අල්ලාහ්ගේ පුත‍්‍රයා&quot; යැයි කිතුනුවෝ පවසති. මෙය ඔවුන්ගේ මුවින් (පවසන්නා) වූ ඔවුන්ගේ ප‍්‍රකාශයයි. ඔවුහු (ඔවුන්ට) පෙර ප‍්‍රතික්ෂේප කළවුන්ගේ ප‍්‍රකාශනය අනුකරණය කරන්නෝය. අල්ලාහ් ඔවුන්ව විනාශ කර දමනු මැනව! කෙසේ නම් ඔවුන් (යහ මගින් මුළා වී) හරවනු ලැබුවේ ද?"/>
        <aya index="31" text="ඔවුහු අල්ලාහ් හැර ඔවුන්ගේ (යුදෙව්) ධර්මාචාර්යවරුන්ව ද ඔවුන්ගේ (කිතුනු) පියතුමන්ලාව ද මර්යම්ගේ පුත් මසීහ්(නම් ඊසා)ව ද දෙවිවරුන් ලෙස ගත්තෝය. තවද (අල්ලාහ් වන) එකම දෙවියන්ව නැමදීම පිණිස මිස ඔවුන් අණ කරනු නොලැබුවෝය. ඔහු හැර (නැමදුමට) වෙනත් දෙවියෙකු නැත. ඔවුන් ආදේශ කරන දැයින් ඔහු පිවිතුරුය."/>
        <aya index="32" text="ඔවුහු තම මුවින් අල්ලාහ්ගේ ආලෝකය නිවාලීමට අදහස් කරති. ප‍්‍රතික්ෂේපකයින් (එය) පිළිකුල් කළ ද අල්ලාහ් තම ආලෝකය පරිපූර්ණ කිරීම මිස (ඔවුන්ගේ උත්සහයන් සියල්ල) ප‍්‍රතික්ෂේප කරන්නේය."/>
        <aya index="33" text="ආදේශකයින් පිළිකුල් කළ ද (අන්) සියලු දහම් වලට වඩා එය(ඉස්ලාමය) ඔහු උසස් කිරීම පිණිස ඔහුගේ 'රසූල්වරයාව' යහමග හා සත්‍යය වූ දහම සමග එව්වේ ඔහුමය."/>
        <aya index="34" text="විශ්වාස කළවුනි! (යුදෙව්)ධර්මාචාර්යවරුන් හා (කිතුනු) පියතුමන්ලා අතුරින් බොහෝ දෙනා ජනයාගේ ධනය අයුතු ලෙස අනුභව කරති. තවද ඔවුන් අල්ලාහ්ගේ මාර්ගයෙන් (ජනයින්ව) වළක්වති.තවද කවුරුන් රන් හා රිදී නිධන්ගත කර තබා ඒවා අල්ලාහ්ගේ මාර්ගයේ වියදම් නොකරන්නේද, (නබිවරය,) ඔවුනට වේදනීය දඬුවමක් පිළිබඳව නුඹ ශුභාරංචි පවසවු."/>
        <aya index="35" text="එ(ම රන් රිදී යනාදි)ය නිරා ගින්නෙහි උණු කරනු ලබන දිනයෙහි( ඔවුහු දඬුවම් කරනු ලබන්නෝ)ය. එවිට එමගින් ඔවුන්ගේ නළල් ද ඔවුන්ගේ ඇක පෙදෙස් ද ඔවුන්ගේ පිට පෙදෙස් ද හංවඩු ගසනු ලැබේ. &quot;මෙය නුඹලා වෙනුවෙන් නුඹලා නිධන්ගත කර ගත් දෑය. එබැවින් නුඹලා නිධන්ගත කර ගනිමින් සිටි දෑ නුඹලා රස විඳිවු.&quot; (යැයි ඔවුනට පවසනු ලැබේ.)"/>
        <aya index="36" text="අහස් හා මිහිතලය මැවූ දින (සිට) අල්ලාහ්ගේ (ආරක්ෂිත) ලේඛනයෙහි ඇති පරිදි සැබැවින්ම අල්ලාහ් අබියස මාස ගණන මාස දොළොහකි. ඒවායින් ශුද්ධ වූ (මාස) හතරකි. එයයි ඍජූ දහම වන්නේ. එබැවින් ඒවායෙහි නුඹලා නුඹලාට අපරාධ කර නොගනිවු.තවද ආදේශකයින් නුඹලා සමග පූර්ණ ලෙස යුද වදින්නාක් මෙන් නුඹලා ද ඔවුන් සමග පූර්ණ ලෙස යුද වදිවු. තවද සැබැවින්ම අල්ලාහ් බිය භක්තිකයින් සමග යැ'යි නුඹලා දැන ගනිවු."/>
        <aya index="37" text="(පාරිශුද්ධ මාසයන් තමන්ගේ කැමැත්ත පරිදි) ප‍්‍රමාද කිරීම (දේව) ප‍්‍රතික්ෂේපයෙහි වර්ධනය වීමක්මය. මෙ(සේ කිරීම )මගින් ප‍්‍රතික්ෂේප කළවුන් මුළා කරනු ලබති. එක් වසරක එ(සේ මසක ප‍්‍රමාද)ය ඔවුහු අනුමත කර ගනිති. (තවත්) වසරක එය තහනම් කර ගනිති. (ඔවුන් මෙසේ කරනුයේ) අල්ලාහ් සුවිශුද්ධ කළ දෑහි(මාසයන්හි) ගණනට ඔවුන්(ගේ ගණනය) අනුකූල වීම පිණිසය. තවද අල්ලාහ් තහනම් කළ දෑ ඔවුහු අනුමත කර ගනිති. ඔවුන්ගේ ක‍්‍රියාවන්හි නරකය ඔවුනට ('ෂෙයිතාන්' විසින්) අලංකාර කර පෙන්වනු ලැබීය. තවද ප‍්‍රතික්ෂේපක පිරිසට අල්ලාහ් යහමග පෙන්වන්නේ නැත."/>
        <aya index="38" text="විශ්වාස කළවුනි! නුඹලාට කුමක් වී ද? &quot;අල්ලාහ්ගේ මාර්ගයේ පිටව යවු&quot; යැයි නුඹලාට පවසනු ලැබූ විට නුඹලා මිහිතලයට (ඇලී) බර වන්නෙහුය. මතු ලොවට වඩා මෙලොව ජීවිතය මගින් නුඹලා තෘප්තියට පත් වන්නෙහු ද? මෙලොව ජීවිතයේ වින්දනය මතු ලොවෙහි (වින්දනය සමග සසඳා බලන්නේ නම්) ස්වල්පයක් මිස නැත."/>
        <aya index="39" text="නුඹලා (අල්ලාහ්ගේ මාර්ගයේ) පිටව නොගියේ නම් නුඹලාට වේදනීය දඬුවමකින් ඔහු(අල්ලාහ්) දඬුවම් කරන්නේය. තවද (නුඹලා වෙනුවට) නුඹලා නොවන (වෙනත්) පිරිසක් ප‍්‍රතිස්ථාපනය කරන්නේය. තවද කිසිවකින් නුඹලා ඔහුට හිංසාවක් කළ නොහැක. තවද අල්ලාහ් සියලු දෑ කෙරෙහි අති බල සම්පන්නය."/>
        <aya index="40" text="නුඹලා ඔහුට(නබිවරයාට) උදව් නොකරන්නේ නම් (එමගින් ඔහුට කිසිවක් සිදුවන්නේ නැත. මන්දයත්) ප‍්‍රතික්ෂේප කළවුන් (විසින්, මක්කාවෙන්) ඔහුව පිටමං කළ අවස්ථාවේදී සැබැවින්ම අල්ලාහ් ඔහුට උදව් කළේය. (ඔහු එම) දෙදෙනාගෙන් දෙවැන්නාව සිටියේය. (එවිට) ඔවුන් දෙදෙනා ගුහාවේ සිටි අවස්ථාවේදී, (එනම්) ඔහු තම සගයාට &quot;නුඹ දුක් නොවවු. සැබැවින්ම අල්ලාහ් අප සමගය.&quot; යැයි පැවසූ අවස්ථාවෙහිය.එවිට අල්ලාහ් ඔහු කෙරෙහි තමාගේ ශාන්තභාවය පහළ කර නුඹලා නොදුටු සේනාවකින් ඔහුව ශක්තිමත් කළේය. තවද ප‍්‍රතික්ෂේප කළවුන්ගේ වදන පහත් ලෙස පත් කළේය. තවද අල්ලාහ්ගේ වදන, එයමය උසස් වන්නේ. තවද අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="41" text="සැහැල්ලුව සිටියදී ද පීඩිතව සිටියදී ද නුඹලා (අල්ලාහ්ගේ මාර්ගයේ) පිටව යවු. තවද නුඹලා නුඹලාගේ ධනයෙන් ද නුඹලාගේ ප‍්‍රාණයෙන් ද අල්ලාහ්ගේ මාර්ගයේ ප‍්‍රයත්නය කරවු. නුඹලා දැන සිටියෙහු නම් එය නුඹලාට ඉතා යහපත් වන්නේය."/>
        <aya index="42" text="(නබිවරය, නුඹ කුමක් වෙත කැඳෙව්වේ ද) එය සමීපයෙන් ඇති වස්තුවක් ලෙස ද මධ්‍යස්ථ ගමනක් ලෙස ද තිබී නම් (ආත්ම වංචනික) ඔවුන් (තබූක් යුද්ධය සඳහා) නුඹව පිළිපදින්නට තිබුණි. එනමුත් දීර්ඝ මාර්ගයන් ඔවුනට දුරස් විය. (එබැවින් ඔවුන් එයට සහභාගී නොවූහ.) &quot;අපට හැකියාව තිබුණේ නම් නුඹලා සමග අපි ද පිට වී ඇත්තෙමු&quot; යැයි ඔවුහු අල්ලාහ් මත දිවුරති. ඔවුන් තමන්වම විනාශ කර ගනිති. තවද සැබැවින්ම ඔවුන් අසත්‍යවන්තයින් යැයි අල්ලාහ් දන්නේය."/>
        <aya index="43" text="(නබිවරය,) අල්ලාහ් නුඹට සමාව දුන්නේය. (ඔවුන් පවසන දැයෙහි) සත්‍යය ප‍්‍රකාශ කළවුන් කවුරුන් දැ'යි නුඹට පැහැදිලි වී අසත්‍යවන්තයින් කවුරුන් දැ'යි නුඹ දැන ගන්නා තුරු ඔවුනට නුඹ (යුද්ධයට සහභාගී නොවී මදීනාවේ රැඳී සිටීමට) අවසර දුන්නේ මන්ද?"/>
        <aya index="44" text="අල්ලාහ්ව ද පරමාන්ත දිනය ද විශ්වාස කරන්නන් තම ධනයෙන් හා තම ප‍්‍රාණයෙන් (අල්ලාහ්ගේ මාර්ගයේ) ප‍්‍රයත්නය නොකර සිටීමට නුඹගෙන් අවසර නොපතන්නෝය. තවද අල්ලාහ් බිය භක්තිකයින් පිළිබඳව සර්වඥය."/>
        <aya index="45" text="(එසේ) නුඹගෙන් අවසර පතනුයේ අල්ලාහ්ව ද පරමාන්ත දිනය ද විශ්වාස නොකරන්නන්මය. තවද ඔවුන්ගේ හදවත් සැකයෙහි විය. එබැවින් ඔවුහු තමන්ගේ සැකයෙහි දෙගිඩියාවෙන් සිටිති."/>
        <aya index="46" text="ඔවුන් (නුඹ සමග යුද්ධය සඳහා) පිටත් වීමට අපේක්ෂා කළේ නම් ඒ සඳහා (පෙර) සූදානමක් ඔවුන් සූදානම් කරනු ඇත. එනමුත් ඔවුන්ගේ පිටත් වීම අල්ලාහ් පිළිකුල් කළේය. එබැවින් ඔවුන්ව ඔහු රඳවා තැබුවේය. තවද &quot;රැඳෙන්නන් සමග නුඹලා ද රැඳී සිටිවු&quot; යැයි (ඔවුනට) පවසනු ලැබීය."/>
        <aya index="47" text="නුඹලා සමග ඔවුන් පිටත් වූයේ නම් කලහකමක් මිස (වෙනත් කිසිවක්) නුඹලාට ඔවුන් වර්ධනය නොකරනු ඇත. තවද ඔවුන් නුඹලාට අක‍්‍රමිකතා ඇති වීමේ බලාපොරොත්තුවෙන් නුඹලා අතර (කේළාම් කියමින්) සැරිසරන්නෝය. නුඹලා තුළ ඔවුන් වෙනුවෙන් (ඔවුන් පවසන දෑ) කැමැත්තෙන් අසන්නන් ද වෙති. අපරාධකරුවන් පිළිබඳව අල්ලාහ් සර්වඥය."/>
        <aya index="48" text="(නබිවරය,) සැබැවින්ම ඔවුහු මීට පෙරද අක‍්‍රමිකතා ඇති කිරීමට බලාපොරොත්තු වූවෝය. තවද ඔවුන් නුඹ වෙත (නුඹගේ) කරුණු (කනපිට) හැරෙව්වෝය. (කෙතරම් දුරටදයත්,) ඔවුන් පිළිකුල් කරන්නන්ව සිටියදී සත්‍යය පැමිණ අල්ලාහ්ගේ විධානය (ව්‍යාප්ත වී) හෙළිදරවු වන තුරුය."/>
        <aya index="49" text="තවද ඔවුන් අතුරින් &quot;මට (යුද්ධයට නොගොස් රැඳී සිටීමට) අවසර දෙනු. තවද මා පරීක්ෂා නොකරනු&quot;යි පවසන්නෙකු ද වෙති. දැන ගනිවු. ඔවුන් අක‍්‍රමිකතාවයේ වැටී ඇත. තවද සැබැවින්ම නිරය ප‍්‍රතික්ෂේපකයින්ව වෙළා ගන්නකි."/>
        <aya index="50" text="(යුද්ධය ජයග‍්‍රහණය කිරීමෙන්) නුඹට (යම්) යහපතක් ඇති වූ කල්හි එය ඔවුන්ව දුකට පත් කරයි. තවද නුඹට (එහි යම්) දුර්භාග්‍යයක් ඇති වූ කල්හි &quot;සැබැවින්ම මීට පෙරම (නුඹලා සමග යුද්ධයට නොගොස්) අපි අපගේ විෂය (අවධානයට) ගත්තෙමු&quot; යැයි පවසා ඔවුහු ප‍්‍රීති වන්නන්ව හැරී යති."/>
        <aya index="51" text="(නබිවරය, ඔවුනට) නුඹ පවසවු. &quot;අල්ලාහ් අපට නියම කළ දෑ හැර (වෙනත් කිසිවක්) අපට සිදුවන්නේම නැත. ඔහු අපගේ භාරකරුය. තවද විශ්වාසිකයින් අල්ලාහ් කෙරෙහිමය සියල්ල භාර කළ යුත්තේ.&quot;"/>
        <aya index="52" text="(නබිවරය,) නුඹ පවසවු. (ජයග‍්‍රහණය හෝ වීර මරණය යන) යහපත් කරුණු දෙකෙන් එකක් හැර (වෙනෙකක් අපට අත්විය යුතු යැයි) නුඹලා අප වෙනුවෙන් බලාපොරොත්තු වන්නෙහු ද?තවද නුඹලාට අල්ලාහ් ඔහු අබියසින් වූ දඬුවමක් මගින් හෝ අපගේ අත් මගින් නුඹලාට (දඬුවමක්) ඇති කිරීම (නුඹලාට අත් විය යුතු යැයි) අපි ද නුඹලා වෙනුවෙන් බලාපොරොත්තු වන්නෙමු. එබැවින් නුඹලා බලාපොරොත්තුවෙන් සිටිවු. සැබැවින්ම අපද නුඹලා සමග බලාපොරොත්තුවෙන් සිටින්නෙමු.&quot;"/>
        <aya index="53" text="(නබිවරය, ආත්ම වංචනිකයින්ට) නුඹ පවසවු. &quot;කැමැත්තෙන් හෝ පිළිකුලෙන් හෝ නුඹලා (නුඹලාගේ ධනය අල්ලාහ්ගේ මාර්ගයේ) වියදම් කරවු. නුඹලාගෙන් එය පිළිගනු නොලැබෙන්නේමය. (මන්දයත්) සැබැවින්ම නුඹලා පාපතර පිරිසක්ව සිටියෙහුය.&quot;"/>
        <aya index="54" text="තවද ඔවුන් අල්ලාහ් හා ඔහුගේ රසූල්වරයාව ප‍්‍රතික්ෂේප කිරීම ද ඔවුන් මැළිකමෙන් මිස 'සලාතයට' නොපැමිණීම ද ඔවුන් පිළිකුලෙන් මිස වියදම් නොකිරීම ද (යන කරුණු) මිස (අල්ලාහ්ගේ මාර්ගයේ) ඔවුන්ගේ වියදම් ඔවුන්ගෙන් පිළිගනු ලැබීම (සඳහා වෙනත් කිසිවක්) ඔවුන්ව වැළැක්වූයේ නැත."/>
        <aya index="55" text="එබැවින් (නබිවරය,) ඔවුන්ගේ ධනය ද ඔවුන්ගේ දරුවන් ද නුඹව මවිතයට පත් නොකළ යුතුය. සැබැවින්ම අල්ලාහ් අපේක්ෂා කරනුයේම එමගින් මෙලොව ජීවිතයේ ඔවුනට දඬුවම් කිරීමට හා ඔවුන් ප‍්‍රතික්ෂේපකයින් ලෙස (සිටිය දී) ඔවුන්ගේ ආත්මාවන් (ඔවුන්ගෙන්) නික්ම වීමටය."/>
        <aya index="56" text="ඔවුන් (විශ්වාසික) නුඹලා සමග නොවී සිටියදී සැබැවින්ම ඔවුන් නුඹලා සමග යැයි අල්ලාහ් මත ඔවුන් දිවුරති. එනමුත් ඔවුන් බියට පත් වන පිරිසකි."/>
        <aya index="57" text="ඔවුන් (බේරී යාමට) සරණාගත ස්ථානයක් හෝ ගුහා හෝ පිවිසිය හැකි ස්ථානයක් හෝ ලබන්නේ නම් ඔවුන් ඉතා ඉක්මණින් ඒ වෙත හැරී (ඉවත්ව) යනු ඇත."/>
        <aya index="58" text="තවද 'සදකාවන්' (පිරිනැමීමේ) විෂයෙහි නුඹට විවේචනය කරන්නන් ඔවුන් අතුරින් වෙති. ඒවායින් ඔවුනට පිරිනමනු ලැබුවේ නම් ඔවුහු තෘප්තිමත් වෙති. තවද ඒවායින් ඔවුනට පිරිනමනු නොලැබුවේ නම් එවිට ඔවුහු කෝප වෙති."/>
        <aya index="59" text="සැබැවින්ම අල්ලාහ් ද ඔහුගේ රසූල්වරයා ද ඔවුනට පිරිනැමූ දැයින් ඔවුන් තෘප්තියට පත් වී, &quot;අල්ලාහ් අපට ප‍්‍රමාණවත්ය. අල්ලාහ් ද ඔහුගේ රසූල්වරයා ද ඔහුගේ භාග්‍යයෙන් අපට පිරිනමනු ඇත. සැබැවින්ම අපි අල්ලාහ් වෙත ආශා කරන්නන් වෙමු&quot; යැයි පැවසුවේ නම් (එය ආත්ම වංචනික ඔවුනට යහපතක් වන්නේ)ය."/>
        <aya index="60" text="සැබැවින්ම සදකාවන් (නම් zසකාත්) හිමිවනුයේම දුගියන්ට ද දුප්පතුන්ට ද එ(ම zසකාත)ය කෙරෙහි වූ සේවාදායකයින්ට ද (ඉස්ලාමය සමග) තම හදවත් බැඳියාවට පත්වූවන්ට ද වහලුන් (නිදහස් කිරීමේ) විෂයෙහි ද ණය බරින් සිටින්නන්ට ද අල්ලාහ්ගේ මාර්ගයෙහි (සිටින්නන්ට) ද මගීන්ට ද වේ. (මෙය) අල්ලාහ්ගෙන් (නියම කරනු ලැබුවා) වූ අනිවාර්යය වගකීමක් වශයෙනි. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="61" text="නබිවරයාට හිංසා කරනවුන් ද (ආත්ම වංචනික) ඔවුන් අතුරින් වෙති. තවද &quot;ඔහු (කවර දෙයක් ශ‍්‍රවණය කළ ද එයට සවන් දී එය සත්‍යය කරවන) ශ‍්‍රවණයකි&quot; යැයි ඔවුහු පවසති. (නබිවරය,) පවසවු. &quot;(ඔහු) නුඹලාට යහපතෙහි ශ‍්‍රවණය( කරන්නෙ)කි. ඔහු අල්ලාහ්ව විශ්වාස කරයි. තවද ඔහු (සත්‍යය) විශ්වාසිකයින්ව ද විශ්වාස කරයි.තවද (ඔහු) නුඹලා අතුරින් (ව්‍යාජ ලෙස) විශ්වාස කළවුනට (ද) දයාවකි.&quot; තවද කවුරුන් අල්ලාහ්ගේ රසූල්වරයාට හිංසා කරන්නේ ද ඔවුනට වේදනීය දඬුවමක් ඇත."/>
        <aya index="62" text="(විශ්වාසිකයිනි!) නුඹලාව තෘප්තියට පත් කරවනු පිණිස (ආත්ම වංචනික) ඔවුහු නුඹලාට අල්ලාහ් මත දිවුරති. (නමුත්) ඔවුන් (සත්‍යය) විශ්වාසිකයින්ව සිටියේ නම් ඔවුන් තෘප්තිමත් කිරීමට අල්ලාහ් ද ඔහුගේ 'රසූල්වරයා' ද ඉතා සුදුසු වන්නේය."/>
        <aya index="63" text="'කවරෙකු අල්ලාහ්ට හා ඔහුගේ රසූල්වරයාට විරුද්ධ වන්නේ ද එවිට ඔහු වෙනුවෙන් නිරා ගින්න ඇත. (ඔහු) එහි සදාතනිකයෙකු වෙයි. මෙයමය අති මහත් අවමානය වන්නේ' යැයි ඔවුහු නොදැනගත්තේ ද?"/>
        <aya index="64" text="ආත්ම වංචනිකයින් තමන්ගේ හදවත් තුළ ඇති දෑ පිළිබඳව තමන්ට දන්වා සිටින (අල් කුර්ආනයේ) පරිච්ඡේදයක් (විශ්වාසික) ඔවුන් කෙරෙහි පහළ කරනු ලැබීම පිළිබඳව බිය වෙති. (නබිවරය,) නුඹ පවසවු. &quot;නුඹලා සමච්චල් කරවු. සැබැවින්ම අල්ලාහ් නුඹලා බිය වෙමින් සිටින දෑ හෙළිකරන්නාය&quot;"/>
        <aya index="65" text="ඔවුන්ගෙන් (මේ පිළිබඳව) නුඹ විමසුවෙහි නම්, &quot;සැබැවින්ම අපි කතා කරමින් ද සෙල්ලම් කරමින් ද සිටියෙමු&quot; යැයි ඔවුහු පවසති. &quot;නුඹලා අල්ලාහ්ව ද ඔහුගේ වදන් ද ඔහුගේ රසූල්වරයාව ද සමච්චල් කරමින් සිටින්නෙහු ද?&quot; යැයි (නබිවරය,) නුඹ පවසවු."/>
        <aya index="66" text="නුඹලා (මේ සඳහා) නිදහසට කරුණු නොපවසවු. නුඹලාගේ (දේව) විශ්වාසයට පසු නුඹලා (සමච්චල් කිරීම හේතුවෙන් නැවත) ප‍්‍රතික්ෂේප කළෙහුය. නුඹලා අතුරින් පිරිසකට (ඔවුන්ගේ පශ්චාත්තාපය හේතුවෙන්) අප සමාව දුන්න ද තවත් පිරිසකට අපි දඬුවම් කරන්නෙමු. (මක්නිසාද යත්) සැබැවින්ම ඔවුන් වැරදිකරුවන් වීම හේතුවෙනි."/>
        <aya index="67" text="ආත්ම වංචනික පිරිමින් හා ආත්ම වංචනික ස්තී‍්‍රන් ඔවුන්ගෙන් ඇතැමෙකු ඇතැමෙකුගෙන්ය. ඔවුහු අයහපත අණ කරති. තවද (ජනයින්ව) යහපතින් වළක්වති. තවද ඔවුහු (වියදම් නොකර) තම අත් මිටි මොළවා ගනිති. ඔවුහු අල්ලාහ්ව අමතක කළෝය. එබැවින් ඔහු ද ඔවුන්ව අතහැරියේය. සැබැවින්ම ආත්ම වංචනිකයින් වන ඔවුහුමය පාපතරයින් වන්නෝ."/>
        <aya index="68" text="ආත්ම වංචනික පිරිමින්ට ද ආත්ම වංචනික ස්තී‍්‍රන්ට ද ප‍්‍රතික්ෂේපකයන්ට ද අල්ලාහ් නිරා ගින්න ප‍්‍රතිඥා කළේය. (ඔවුහු) එහි සදාතනිකයෝ වෙති. එය ඔවුනට ප‍්‍රමාණවත්ය. තවද අල්ලාහ් ඔවුනට ශාප කළේය. තවද ඔවුනට සදාතනික දඬුවමක් ඇත."/>
        <aya index="69" text="(ආත්ම වංචනිකයිනි! නුඹලා ද) නුඹලාට පෙර සිටියවුන් මෙනි. ඔවුහු නුඹලාට වඩා ශක්තියෙන් ඉතා දැඩිව ද ධනයෙන් හා දරුවන්ගෙන් ඉතා අධිකව ද සිටියෝය. එබැවින් (මෙලොවෙහි) ඔවුන්ගේ කොටස ඔවුන් භුක්ති වින්දෝය. නුඹලාට පෙර වූවන් ඔවුන්ගේ කොටස භුක්ති වින්දාක් මෙන් නුඹලා ද නුඹලාගේ කොටස භුක්ති වින්දෝය. තවද ඔවුන් (පාපයෙහි) නියැළුනාක් මෙන් නුඹලා ද නියැළුනෝය. මොවුන් (නම්) මෙලොවෙහි ද මතු ලොවෙහි ද තම ක‍්‍රියාවන් නිෂ්ඵල වූවන්ය. තවද මොවුහුමය අලාභවන්තයින් වන්නෝ."/>
        <aya index="70" text="ඔවුන්ට පෙර වූ 'නූහ්ගේ' ජනයාගේ ද ('හූද්ගේ' ජනයා වන) 'ආද්ගේ' ද ('සාලිහ්ගේ' ජනයා වන) 'සමූද්ගේ' ද 'ඉබ්රාහීම්ගේ' ජනයාගේ ද ('ෂුඅයිබ්ගේ' ජනයා වන) මද්යන් වාසීන්ගේ ද (ලූත්ගේ ජනයා වන) උඩුයටිකුරු කරනු ලැබූ නගරය(න්හි වැසිය)න්ගේ ද පුවත ඔවුන් වෙත නොපැමිණියේ ද? ඔවුන්ගේ රසූල්වරුන් පැහැදිලි සාධකයන් රැගෙන ඔවුන් වෙත පැමිණියෝය. එබැවින් අල්ලාහ් ඔවුනට අපරාධ කරන්නෙකු නොවීය. නමුත් ඔවුහු තමන්ටම අපරාධකර ගන්නන් වූහ."/>
        <aya index="71" text="විශ්වාසිකයින් ද විශ්වාසික කාන්තාවන් ද, ඔවුන්ගෙන් එකිනෙකා අනෙකාගේ මිතුරන්ය. ඔවුහු යහපත අණ කරති. තවද අයහපත (ජනයින්ගෙන්) වළක්වති. 'සලාතය' ස්ථාපිත කරති. 'zසකාතය' ද ලබා දෙති. තවද අල්ලාහ්ට ද ඔහුගේ 'රසූල්වරයාට' ද අවනත වෙති.ඔවුන්ටමය අල්ලාහ් දයාව දක්වනුයේ. සැබැවින්ම අල්ලාහ් අති බලසම්පන්නය සර්ව ප‍්‍රඥාවන්තය."/>
        <aya index="72" text="අල්ලාහ් විශ්වාසිකයින්ට ද විශ්වාසික කාන්තාවන්ට ද (ස්වර්ග) උයන් ප‍්‍රතිඥා කළේය. ඊට යටින් ගංගාවෝ ගලා බසිති. (ඔවුන්) එහි සදාතනිකයෝ වෙති. තවද සදාතනික වූ (ස්වර්ග) උයන්හි ඇති මනරම් වූ නවාතැන් ද ඇත. තවද අල්ලාහ්ගෙන් වූ තෘප්තිය අති ශ්‍රේෂ්ඨය. එයමය ඉමහත් ජයග‍්‍රහණය වන්නේ."/>
        <aya index="73" text="නබිවරය, ('හර්බී') ප‍්‍රතික්ෂේපකයින් හා ආත්ම වංචනිකයින් සමග ප‍්‍රයත්නය කර ඔවුන් කෙරෙහි දැඩිව සිටිවු. තවද ඔවුන්ගේ (අවසන්) ලැගුම් ගන්නා ස්ථානය නිරයයි. තවද (ඔවුන්) අවසානයේ යොමු වන ස්ථානය කෙතරම් නින්දනීය ද!"/>
        <aya index="74" text="ප‍්‍රතික්ෂේපයේ වදන ඔවුන් ප‍්‍රකාශ කර සිටිය ද (එසේ) ඔවුන් නොපැවසූ බවට අල්ලාහ් මත දිවුරති. තවද ඔවුන්ගේ ඉස්ලාමයෙන් පසු (ආත්ම වංචනික) ඔවුහු ප‍්‍රතික්ෂේප කළෝය.ඔවුන්ට සාක්ෂාත් කර ගත නොහැකි දෑ (ලබා ගන්නට) ඔවුන් අදිටන් කළෝය. තවද අල්ලාහ් ද ඔහුගේ රසූල්වරයා ද ඔහුගේ වරප‍්‍රසාදයෙන් (මුස්ලිම්වරුන් වන) ඔවුන්ව (අල්ලාහ්) ධනවත් කළ හේතුවෙන් මිස ඔවුන් (මුස්ලිම්වරුන්ගෙන් මෙළෙස) පළි නොගත්තෝය. ඔවුන් පශ්චාත්තාප කළේ නම් එය ඔවුනට යහපත් වන්නේය. තවද ඔවුන් පිටුපෑවේ නම් මෙලොවෙහි ද මතු ලොවෙහි ද වේදනීය දඬුවමකින් අල්ලාහ් ඔවුනට දඬුවම් කරන්නේය. තවද ඔවුනට මිහිතලයෙහි (කිසිදු) භාරකරුවෙකු හෝ උදව්කරුවෙකු නොමැත."/>
        <aya index="75" text="&quot;ඔහු(අල්ලාහ්) තම වරප‍්‍රසාදයෙන් අපට පිරිනැමුවේ නම් සැබැවින්ම අපි දන් දෙන්නෙමු. තවද සැබැවින්ම අපි සැදැහැමියන් අතුරින් ද වන්නෙමු&quot; යැයි අල්ලාහ්ට ප‍්‍රතිඥා දුන් අය ද ඔවුන් අතුරින් වෙති."/>
        <aya index="76" text="(නමුත්) ඔහු තම වරප‍්‍රසාදයෙන් ඔවුනට පිරිනැමූ විට එහි ඔවුහු මසුරුකම් පෑවෝය. තවද ඔවුන් පිටුපාන්නන්ව හැරී ගියෝය."/>
        <aya index="77" text="එබැවින් ඔවුන් අල්ලාහ්ට දුන් ප‍්‍රතිඥාව කඩ කළ හෙයින් ද අසත්‍යය ප‍්‍රකාශ කරමින් සිටි හෙයින් ද ඔහුව(අල්ලාහ්ව) ඔවුන් මුණගැසෙන (විනිශ්චය) දින දක්වා ඔවුනට ඔවුන්ගේ හදවත් තුළ (නොකඩවාම) ආත්ම වංචනික භාවය ඔහු ඇති කළේය."/>
        <aya index="78" text="අල්ලාහ් ඔවුන් (තම සිත් තුළ) සඟවන දෑ හා (ඔවුන් අතර කතා කරන) ඔවුන්ගේ රහස් සාකච්ඡාවන් දන්නේ යැයි ද අල්ලාහ් ගුප්ත දෑ පිළිබඳව මැනවින් දන්නා යැයි ද ඔවුහු නොදැනගත්තෝ ද?"/>
        <aya index="79" text="(ආත්ම වංචනිකයින් වන ඔවුන්) කවුරුන්ද යත් 'සදකාවන්' විෂයෙහි විශ්වාසිකයින් අතුරින් ස්වෙච්ඡාවෙන් අතිරික්තව (වියදම්) කරන්නන්ව ද, තම පරිශ‍්‍රමයෙන් මිස (වෙනත්) කිසිවක් (දන් දීමේ හැකියාව) නොලැබූවන්ව ද විවේචනය කර ඔවුනට සමච්චල් කරන්නන්ය.අල්ලාහ් (ආත්ම වංචනිකයින් වන) ඔවුන්ට සමච්චල් කරයි. තවද ඔවුනට වේදනීය දඬුවමක් ඇත."/>
        <aya index="80" text="(නබිවරය,) ඔවුන් වෙනුවෙන් පාප ක්ෂමාව අයැදිවු. නැතහොත් ඔවුන් වෙනුවෙන් පාප ක්ෂමාව නොඅයැදිවු. නුඹ ඔවුන් වෙනුවෙන් හැත්තෑ වාරයක් පාපක්ෂමාව අයැද සිටිය ද ඔවුනට අල්ලාහ් සමාව නොදෙන්නේමය. එය ඔවුන් අල්ලාහ්ව ද ඔහුගේ 'රසූල්වරයාව' ද ප‍්‍රතික්ෂේප කළ හෙයිනි. තවද පාපතර පිරිසට අල්ලාහ් යහමග පෙන්වන්නේ නැත."/>
        <aya index="81" text="(ආත්ම වංචනිකයින් අතුරින් යුද්ධයට සහභාගී නොවී) රැඳී සිටියවුන් අල්ලාහ්ගේ රසූල්වරයාට පටහැණිව තමන්ගේ (නිවෙස්හික) හිඳගැනීම පිළිබඳව සතුටු වූවෝය. තවද ඔවුහු තම ධනයෙන් හා තම ප‍්‍රාණයෙන් අල්ලාහ්ගේ මාර්ගයේ ප‍්‍රයත්නය කිරීම පිළිකුල් කළෝය. තවද &quot;නුඹලා (මෙම) උණුසුමෙහි (අල්ලාහ්ගේ මාර්ගයෙහි) පිටව නොයවු&quot; යැයි ඔවුහු පැවසුවෝය. (නබිවරය) &quot;නිරා ගින්න උණුසුමින් ඉතා දැඩිය.&quot; යැයි නුඹ පවසවු. (මේ පිළිබඳව) ඔවුහු වටහා ගන්නන්ව සිටියෙහු නම් (මැනව!)"/>
        <aya index="82" text="එබැවින් ඔවුන් උපයමින් සිටි දෑ හේතුවෙන් වූ ප‍්‍රතිඵලයක් වශයෙන් (මෙලොවෙහි) ඔවුන් සුළු වශයෙන් සිනාසෙත්වා! (මතු ලොවෙහි) ඔවුන් අධික වශයෙන් හඬත්වා!"/>
        <aya index="83" text="(නබිවරය,) අල්ලාහ් නුඹව (ආත්ම වංචනික) ඔවුන්ගෙන් වූ පිරිසක් වෙත (යුද්ධය අවසන් වීමෙන් පසුව) නැවත යවා පසුව (තවත් යුද්ධයකට) පිටත් වීමට ඔවුන් නුඹගෙන් අවසර පැතුවේ නම්, &quot;නුඹලා මා සමග කිසි විටෙක පිටත් නොවන්නෙහුමය. තවද මා සමග සතුරන්ට එරෙහිව නුඹලා යුද නොවදින්නෙහුමය. සැබැවින්ම නුඹලා මුල්වරට (යුද්ධයට සහභාගී නොවී නිවෙස්හි) හිඳ සිටීම පිළිබඳව ප‍්‍රිය කළෙහුය. එබැවින් නුඹලා (යුද්ධයට සහභාගී නොවන) රැඳී සිටින්නන් සමගම රැඳී සිටිවු.&quot; යැයි නුඹ පවසවු."/>
        <aya index="84" text="තවද (ආත්ම වංචනික) ඔවුන් අතුරින් මරණයට පත් කිසිවෙකු සඳහා කිසිවිටෙක නුඹ 'සලාතය' ඉටු නොකරවු. තවද ඔහුගේ මිනීවළ අසල (වළ දැමීම පිණිස හෝ බැහැ දැකීම පිණිස) සිට නොගනිවු. සැබැවින්ම ඔවුහු අල්ලාහ්ව ද ඔහුගේ රසූල්වරයාව ද ප‍්‍රතික්ෂේප කළෝය. තවද පාපතරයින්ව සිටියදීම ඔවුහු මරණයට පත් වූවෝය."/>
        <aya index="85" text="තවද (නබිවරය,) ඔවුන්ගේ ධනය ද ඔවුන්ගේ දරුවන් ද නුඹව මවිතයට පත් නොකළ යුතුය. සැබැවින්ම අල්ලාහ් අපේක්ෂා කරනුයේම එමගින් මෙලොවෙහි ඔවුනට දඬුවම් කිරීමට හා ඔවුන් ප‍්‍රතික්ෂේපකයින් ලෙස (සිටියදී) ඔවුන්ගේ ආත්මාවන් (ඔවුන්ගෙන්) නික්ම වීමටය."/>
        <aya index="86" text="&quot;නුඹලා අල්ලාහ්ව විශ්වාස කරවු. තවද ඔහුගේ 'රසූල්වරයා' සමග (එක් වී) ප‍්‍රයත්නය කරවු.&quot; යැයි පරිච්ඡේදයක් පහළ කරනු ලැබූ කල්හි ඔවුන් අතුරින් වත්කම් ඇත්තන් &quot;(යුද්ධයට සහභාගී නොවී නිවෙස්හි) හිඳ සිටින්නන් සමග අප වීමට අපව අතහැර දමන්නැ&quot;යි පවසා නුඹගෙන් ඔවුහු අවසර පතති."/>
        <aya index="87" text="ඔවුහු (යුද්ධයට සහභාගී නොවී සිටි) ගෘහස්ථ කාන්තාවන් සමග වීමට පි‍්‍රය කළෝය. තවද ඔවුන්ගේ (පාපයන් හේතුවෙන්) හදවත් මත මුද්‍රා තබන ලදී. එබැවින් ඔවුන් වටහා නොගනිති."/>
        <aya index="88" text="නමුත් රසූල්වරයා ද ඔහු සමග වූ විශ්වාස කළවුන් ද තමන්ගේ ධනයෙන් හා ප‍්‍රාණයෙන් ප‍්‍රයත්නය කළෝය. තවද (මෙලොව සහ මතුලොව) යහපත් දෑ ඇත්තේ ඔවුන්ටමය. තවද ජයග‍්‍රාහකයින් ද ඔවුන්මය."/>
        <aya index="89" text="අල්ලාහ් ඔවුන් වෙනුවෙන් (ස්වර්ග) උයන් සූදානම් කළේය. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. ඉමහත් වූ ජයග‍්‍රහණය එයයි."/>
        <aya index="90" text="ගම්බද අරාබිවරුන් අතුරින් (යුද්ධයට යා නොහැකි නිසි) කාරණා ඇත්තන් (යුද්ධයට සහභාගී නොවී සිටීමට) තමන් වෙනුවෙන් අවසර ලබනු පිණිස ('රසූල්වරයා' වෙතට) පැමිණියෝය.තවද අල්ලාහ් හා ඔහුගේ රසූල්වරයාව අසත්‍යය කළවුන් (අවසර නොපතාම යුද්ධයට නොගොස් නිවසෙහි) හිඳ සිටියෝය. ඔවුන් අතුරින් ප‍්‍රතික්ෂේප කළවුනට වේදනීය දඬුවමක් ඇති වනු ඇත."/>
        <aya index="91" text="දුබලයින් කෙරෙහි ද රෝගීන් කෙරෙහි ද (යුද්ධය සඳහා) වියදම් කිරීමට කිසිවක් නොලැබූවන් කෙරෙහි ද ඔවුන් අල්ලාහ්ට හා ඔහුගේ රසූල්වරයාට අවංකව සිටියේ නම් (යුද්ධයට සහභාගී නොවීම) වරදක් නැත. යහපත කරන්නන්ට එරෙහිව (අඩුපාඩු කීමට) කිසිදු මාර්ගයක් නැත. අල්ලාහ් අති ක්ෂමාශීලීය පරම කරුණාභරිතය."/>
        <aya index="92" text="තවද (නබිවරය,) නුඹ ඔවුන්ව නංවාගෙන (යුද්ධයට) යෑම පිණිස (වාහනයක් ඉල්ලා) ඔවුන් නුඹ වෙත පැමිණ නුඹ 'නුඹලාව නංවාගෙන යන්නට යමක්(වාහනයක්) මා නොලැබුවෙමි'යි පැවසූ විට (යුද්ධය සඳහා) තමන්ට වියදම් කිරීමට යමක් නොලැබුවේ යැ'යි දුකින් ඔවුන්ගේ ඇස් කදුළු සලමින් (යුද්ධයට නොගොස්) හැරී ගියවුන් කෙරෙහි ද (කිසිදු වරදක්) නැත."/>
        <aya index="93" text="(වරදක් බවට පත්වීමේ) මාර්ගය (ඇති) වන්නේම තමන් පොහොසතුන්ව සිටිය දී නුඹගෙන් (යුද්ධයට සහභාගී නොවීමට) අවසර පතන්නන් කෙරෙහිය. (ආත්ම වංචනික) ඔවුන් (යුද්ධයට සහභාගී නොවී සිටි) ගෘහස්ථ කාන්තාවන් සමග වීමට පි‍්‍රය කළෝය. තවද අල්ලාහ් ඔවුන්ගේ හදවත් මත මුද්‍රා තැබීය. එබැවින් (ඒ බව) ඔවුහු නොදනිති."/>
        <aya index="94" text="(යුද්ධය ජයගෙන) නුඹලා ඔවුන් වෙත නැවත හැරී ආ විට ඔවුහු නුඹලාට (යුද්ධයට සහභාගි නොවීම පිළිබඳව) නිදහසට කරුණු පවසති. (නබිවරය,) නුඹ පවසවු, &quot;නුඹලා නිදහසට කරුණු නොපවසවු. නුඹලාව අප විශ්වාස නොකරන්නෙමුය. සැබැවින්ම අල්ලාහ් අපට නුඹලාගේ පුවත් අතුරින් (සමහරක්) දැනුම් දුන්නේය.තවද නුඹලාගේ ක‍්‍රියාවන් අල්ලාහ් හා ඔහුගේ රසූල්වරයා දකිනු ඇත. පසුව ගුප්ත දෑ හා දෘශ්‍යමාන දෑ (සියල්ල) දන්නා (අල්ලාහ්) වෙතට නුඹලා හරවා යවනු ලබන්නෝය. එවිට නුඹලා (මෙලොව) කරමින් සිටි දෑ(සියල්ල) පිළිබඳව ඔහු නුඹලාට දන්වන්නේය."/>
        <aya index="95" text="(යුද්ධය ජය ගෙන) නුඹලා ඔවුන් වෙත හැරී ගිය විට (යුද්ධයට සහභාගී නොවීම විෂයෙහි) ඔවුන්ව නුඹලා නොසලකා හරිනු පිණිස ඔවුහු නුඹලාට අල්ලාහ් මත දිවුරනු ඇත. එබැවින් නුඹලා ද ඔවුන්ව නොසලකා හරිවු. සැබැවින්ම ඔවුන්(ගේ අභ්‍යන්තරයෙහි) අපිරිසිදුය. තවද ඔවුන්ගේ (අවසන්) ලැගුම් ගන්නා ස්ථානය නිරයයි. (එය) ඔවුන් ඉපැයමින් සිටි දෑ හේතුවෙන් වූ ප‍්‍රතිඵලයක් වශයෙනි."/>
        <aya index="96" text="ඔවුන් පිළිබඳව නුඹලා තෘප්තිමත් වීම පිණිස ඔවුහු නුඹලාට දිවුරති. (නමුත්) ඔවුන් පිළිබඳව නුඹලා තෘප්තිමත් වුව ද පාපතර පිරිස පිළිබඳව සැබැවින්ම අල්ලාහ් තෘප්තිමත් නොවන්නේය."/>
        <aya index="97" text="ගම්බද අරාබිවරුන් (අන් ප‍්‍රතික්ෂේපකයින් හා ආත්ම වංචනිකයින්ට වඩා) ප‍්‍රතික්ෂේපයේ ද වංචනිකභාවයේ ද ඉතා දැඩිය. තවද අල්ලාහ් තම රසූල්වරයා වෙත පහළ කළ දෑහි සීමාවන් ගැන ඔවුන් නොදැනුවත්ව සිටීමට ඉතා යෝග්‍යයින්ය. අල්ලාහ් සර්වඥය සර්ව ප‍්‍රඥාවන්තය."/>
        <aya index="98" text="තවද තමන් (අල්ලාහ්ගේ මාර්ගයේ) වියදම් කරන දෑ අලාභයක් ලෙස (සිතා) ගන්නා අය ද ගම්බද අරාබිවරුන් අතුරින් වෙති. ඔවුහු නුඹලාට දුර්භාග්‍යයන් (ඇති වීම) බලාපොරොත්තු වෙති. නරක දුර්භාග්‍යය ඔවුන් කෙරෙහිමය. අල්ලාහ් සර්ව ශ‍්‍රාවකය සර්වඥය."/>
        <aya index="99" text="තවද අල්ලාහ්ව හා පරමාන්ත දිනය විශ්වාස කරන්නන් ද ගම්බද අරාබිවරුන් අතුරින් වෙති. තවද තමන් (අල්ලාහ්ගේ මාර්ගයේ) වියදම් කරන දෑ අල්ලාහ් අබියස සමීප වීමක් ලෙස ද රසූල්වරයාගේ ප‍්‍රාර්ථනාවක් ලෙස ද (සිතා) ගනිති. දැන ගනිවු. සැබැවින්ම එය ඔවුනට (අල්ලාහ් අබියස) සමීප කරවන්නකි. අල්ලාහ් තමාගේ දයාවෙහි ඔවුන්ව ඇතුළු කරනු ඇත. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="100" text="'මුහාජිර්වරුන්ගෙන්' ද 'අන්සාර්වරුන්ගෙන්' ද පළමුව පෙරටුවූවන් හා ඔවුන්ව යහපත් දෑහි පිළිපැද්දවුන් (නම්), ඔවුන් පිළිබඳව අල්ලාහ් තෘප්තියට පත් විය. ඔහු පිළිබඳව ද ඔවුහු තෘප්තියට පත්වූවෝය. තවද ඔහු ඔවුන් වෙනුවෙන් (ස්වර්ග) උයන් සූදානම් කළේය. ඊට යටින් ගංගාවෝ ගලා බසිති. නිරන්තරයෙන්ම (ඔවුහු) එහි සදාතනිකයෝ වෙති. ඉමහත් වූ ජයග‍්‍රහණය එයයි."/>
        <aya index="101" text="තවද (මදීනා වැසියනි!) ගම්බද අරාබිවරුන් අතුරින් නුඹලා අවට සිටිනවුන්ගෙන් ද ආත්ම වංචනිකයින් වෙති. තවද මදීනා වැසියන් අතුරින් (සමහරුන්) ද (වංචනිකයින් වෙති). ඔවුහු වංචනිකභාවයේ නියැළී සිටියෝය. (නමුත් නබිවරය,) නුඹ ඔවුන්ව නොදන්නෙහිය. අපි ඔවුන්ව දනිමු. අපි ඔවුනට දෙවතාවක් දඬුවම් කරන්නෙමු. පසුව (මතු ලොවෙහි) ඔවුන් මහත් වූ දඬුවමක් වෙත හරවා යවනු ලබන්නෝය."/>
        <aya index="102" text="(මදීනා වැසියන් අතුරින්) තවත් සමහරුන් තමන්ගේ පාපයන් (පසුතැවිලි වී) පිළිගත්තෝය. ඔවුන් දැහැමි ක‍්‍රියාවක් වෙනත් නරක ක‍්‍රියාවක් සමග මිශ‍්‍ර කළෝය. අල්ලාහ් ඔවුන් වෙනුවෙන් (ඔවුන්ගේ) පශ්චාත්තාපය පිළිගත හැක්කේය. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="103" text="(නබිවරය,) නුඹ ඔවුන්ගේ ධනයෙන් (අනිවාර්යය වූ) 'සදකාව' ගනිවු. එමගින් නුඹ ඔවුන්ව (පාපයෙන් මුදවා) පාරිශුද්ධ කර ඔවුන්(ගේ ආත්මා)ව පිවිතුරු කරවු. ඔවුන් කෙරෙහි ප‍්‍රාර්ථනා කරවු. සැබැවින්ම නුඹගේ ප‍්‍රාර්ථනාව ඔවුනට සැනසුමක් වන්නේය. අල්ලාහ් සර්ව ශ‍්‍රාවකය සර්වඥය."/>
        <aya index="104" text="අල්ලාහ්මය තම ගැත්තන්ගෙන් පශ්චාත්තාපය පිළිගන්නේ යැයි ද සදකාවන් (පිළි)ගන්නේ යැ'යි ද අල්ලාහ්මය පශ්චාත්තාපය පිළිගන්නා පරම කරුණාභරිත යැ'යි ද ඔවුහු නොදැනගත්තෝ ද?"/>
        <aya index="105" text="(නබිවරය,) නුඹ (ඔවුන්ට) පවසවු. (නුඹලා කරන දෑ) නුඹලා කරවු. නුඹලාගේ ක‍්‍රියාවන් අල්ලාහ් ද ඔහුගේ රසූල්වරයා ද විශ්වාසිකයින් ද දකිනු ඇත. තවද ගුප්ත දෑ හා දෘශ්‍යමාන දෑ (සියල්ල) දන්නා (අල්ලාහ්) වෙතට නුඹලා හරවා යවනු ලබන්නෝය. එවිට නුඹලා (මෙලොව) කරමින් සිටි (සියලු) දෑ පිළිබඳව ඔහු නුඹලාට දන්වන්නේය."/>
        <aya index="106" text="තවත් සමහරුන් අල්ලාහ්ගේ තීන්දුව (පැමිණෙන) තෙක් ප‍්‍රමාද කරනු ලබන්නන්ය. ඔහු(අල්ලාහ්) ඔවුනට දඬුවම් කිරීමට හෝ ඔවුන් කෙරෙහි පශ්චාත්තාපය පිළිගැනීමට හෝ පුළුවන. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="107" text="තවද (ඉස්ලාමයට) හානියක් ඇති කිරීමට ද (අල්ලාහ්ව) ප‍්‍රතික්ෂේප කිරීමට ද විශ්වාසිකයින් අතර භේදයක් ඇති කිරීමට ද මීට පෙර අල්ලාහ් හා තම 'රසූල්වරයාට' එරෙහිව සටන් වැද සිටියවුන්ට (ලැගුම් ගන්නා) ස්ථානයක් ලෙස ද මස්ජිදයක් (තනා) ගත් අය (ද ආත්ම වංචනිකයින් අතුරින් වෙති.) ඔවුහු &quot;අපි යහපත හැර (වෙනත් කිසිවක්) අපේක්ෂා නොකළෙමු.&quot; යැයි (පවසමින්) ස්ථීර ලෙස දිවුරා සිටිති. තවද ඔවුන් අසත්‍යවන්තයින් බව අල්ලාහ් සාක්ෂි දරන්නේය."/>
        <aya index="108" text="(නබිවරය,) නුඹ එහි කිසිවිටෙක ('සලාතය' සඳහා) සිට නොගනිවු. නුඹ (සලාතය සඳහා) සිට ගැනීමට ඉතා උචිත වන්නේ ප‍්‍රථම දින පටන් බිය භක්තිය මත පදනම් කරමින් ගොඩ නගන ලද මස්ජිදයයි. එහි තමන් පවිත‍්‍රව සිටීමට ප‍්‍රිය කරන (උදාර) පුරුෂයින් සිටිති. තවද අල්ලාහ් පිවිතුරුව සිටින්නන්ව ප‍්‍රිය කරයි."/>
        <aya index="109" text="තම ගොඩනැගිල්ල අල්ලාහ්ගෙන් වූ බිය භක්තිය මත හා ඔහුගේ තෘප්තිය මත පදනම් කරමින් ගොඩ නැගූ කෙනා ශ්‍රේෂ්ඨ ද? නැතහොත් තම ගොඩනැගිල්ල සෝදා පාළු වී යන ඇළ ඉවුර මත ගොඩ නැගූ කෙනා (ශ්‍රේෂ්ඨ) ද? එවිට ඔහු සමග එය නිරා ගින්නෙහි වැටුණේය. තවද අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="110" text="ඔවුන්ගේ හදවත් බිඳී යන්නා (මරණය පැමිණෙන) තුරු ඔවුන් ගොඩ නැගූ ඔවුන්ගේ ගොඩනැගිල්ල ඔවුන්ගේ හදවත් තුළ (ආත්ම වංචනිකභාවය නැමැති) සැකයක් ඇති කරමින්ම තිබුණි. අල්ලාහ් සර්වඥය සර්ව ප‍්‍රඥාවන්තය."/>
        <aya index="111" text="සැබැවින්ම අල්ලාහ් විශ්වාසිකයින් අතුරින් ඔවුන්ගේ ප‍්‍රාණයන් ද ඔවුන්ගේ ධනය ද ඔවුන් සඳහා ස්වර්ගය වෙනුවට මිලට ගත්තේය. ඔවුහු අල්ලාහ්ගේ මාර්ගයෙහි යුද වදිති. එවිට ඔවුහු ඝාතනය කරති. ඔවුහු ඝාතනයට ද ලක් වෙති. (මෙය) 'තව්රාත්හි' ද 'ඉන්ජීල්හි' ද අල් කුර්ආනයෙහි ද ඔහු(අල්ලාහ්) කෙරෙහි (පවරා ගත්) සැබෑ ප‍්‍රතිඥාවක් වශයෙනි. තවද අල්ලාහ්ට වඩා තම ගිවිසුම මැනවින් ඉටු කරන්නා කවරෙකු ද? එබැවින් නුඹලා (අල්ලාහ් සමග) ගිවිස ගත් නුඹලාගේ ව්‍යාපාරය පිළිබඳව නුඹලා සතුටු වවු. මහත් වූ ජයග‍්‍රහණය එයමය."/>
        <aya index="112" text="(ඔවුහු) පශ්චාත්තාප වී (අල්ලාහ් වෙත) යොමු) වන්නන් ද නැමදුම් කරන්නන් ද (අල්ලාහ්ව) ප‍්‍රශංසා කරන්නන් ද උපවාසයේ නියැළෙන්නන් ද 'රුකූඃ' කරන්නන් ද 'සුජූද්' කරන්නන් ද යහ දෑ අණ කරන්නන් ද අයහ දැයින් වළක්වන්නන් ද අල්ලාහ්( විසින් පනවනු ලැබූ ඔහු)ගේ සීමාවන් ආරක්ෂා කරන්නන් ද වෙති. (නබිවරය,) නුඹ විශ්වාසිකයින්ට ශූභාරංචි පවසවු."/>
        <aya index="113" text="නබිවරයාට ද විශ්වාස කළවුනට ද (ආදේශකයින් වන) ඔවුන් නිරයේ සගයින් යැයි තමන්ට පැහැදිලි වූවායින් පසු ඔවුන් සමීප ඥාතීන් වුව ද (එම) ආදේශකයින් වෙනුවෙන් පාප ක්ෂමාව ඇයැද සිටීම (සුදුසු) නොවීය."/>
        <aya index="114" text="තවද තම පියා වෙනුවෙන් 'ඉබ්රාහීම්' පාපක්ෂමාව ඇයැද සිටීම ඔහු(ඉබ්රාහීම්) ඔහුට(පියාට) පොරොන්දු වූ පොරොන්දුවකට මිස නොවීය. පසුව ඔහු අල්ලාහ්ගේ සතුරෙකු යැයි ඔහුට(ඉබ්රාහීම්ට) පැහැදිලි වූ විට ඔහු ඔහුගෙන්(පියාගෙන්) නිදොස් විය. සැබැවින්ම ඉබ්රාහීම් සංවේදීය ඉවසිලිවන්තය."/>
        <aya index="115" text="(කිසිදු ජන) සමූහයක්, ඔහු(අල්ලාහ්) ඔවුන්ට යහමග පෙන් වූ පසු ඔවුන් වැළකී සිටිය යුතු දෑ ඔවුනට ඔහු පැහැදිලි කරන තෙක් (ඔවුන්ව) නොමග යන්නට ඉඩ හරින්නෙකුව අල්ලාහ් නොවීය. සැබැවින්ම අල්ලාහ් සියලු දෑ කෙරෙහි සර්වඥය."/>
        <aya index="116" text="සැබැවින්ම අල්ලාහ්, ඔහුටය අහස්හි හා මිහිතලයේ ආධිපත්‍යය සතු වන්නේ. ඔහු ජීවය දෙන්නේය. තවද මරණයට පත් කරන්නේය. තවද අල්ලාහ් හැර නුඹලාට (කිසිදු) භාරකරුවෙකු ද නැත, උදව්කරුවෙකු ද නැත."/>
        <aya index="117" text="සැබැවින්ම අල්ලාහ් (තම) නබිවරයා කෙරෙහි ද 'මුහාජිර්වරුන්' කෙරෙහි ද 'අන්සාර්වරුන්' කෙරෙහි ද පශ්චාත්තාපය පිළිගත්තේය. ඔවුහු කවුරුන්දයත් ඔවුන් අතුරින් පිරිසකගේ හදවත් (යුද්ධයට නොගොස් සිටීම වෙත) නැඹුරු වීමට සමීප වූ පසු අසීරු මොහොතක ඔහුව(නබිවරයාව) අනුගමනය කළෝය. පසුව ඔහු(අල්ලාහ්) ඔවුන් කෙරෙහි පශ්චාත්තාපය පිළිගත්තේය. සැබැවින්ම ඔහු ඔවුන් කෙරෙහි සානුකම්පිතය පරම කරුණාභරිතය."/>
        <aya index="118" text="තවද (තමන්ගේ තීන්දුව) ප‍්‍රමාද කරනු ලැබූවන් තිදෙනා කෙරෙහි ද (අල්ලාහ් පශ්චාත්තාපය පිළිගත්තේ)ය. කෙතරම්දයත් මිහිතලය විශාල වුව ද ඔවුන් කෙරෙහි එය පටු විය. ඔවුන්ගේ ආත්මාවන් ද ඔවුනට පටු විය. අල්ලාහ්ගෙන් මිදෙන්නට ඔහු වෙතම මිස (වෙනත් ක‍්‍රියා මාර්ගයක්) නැතැ'යි ඔවුහු ස්ථිරවම දැන ගත්තෝය. පසුව ඔවුන් පශ්චාත්තාප වනු පිණිස අල්ලාහ් ඔවුන් වෙත යොමු වුණේය. සැබැවින්ම අල්ලාහ්මය පශ්චාත්තාපය පිළිගන්නා, පරම කරුණාභරිත."/>
        <aya index="119" text="විශ්වාස කළවුනි, නුඹලා අල්ලාහ්ට බිය භක්තිමත් වවු. නුඹලා සත්‍යවාදීන් සමග වවු."/>
        <aya index="120" text="මදීනා වැසියන්ට ද ගම්බද අරාබිවරුන් අතුරින් ඔවුන් අවට සිටියවුන්ට ද (යුද්ධයට නොගොස්) අල්ලාහ්ගේ 'රසූල්වරයාගෙන්' පසුබට වීම ද ඔහුගේ ජීවිතයට වඩා තමන්ගේ ජීවිත වලට (මුල් තැන දී) පි‍්‍රය කිරීම ද ඔවුනට (සුදුසු) නොවීය. එයට හේතුව සැබැවින්ම ඔවුන් අල්ලාහ්ගේ මාර්ගයෙහි (සිටින විට) පිපාසය හෝ වෙහෙස හෝ කුසගින්න හෝ ඔවුනට ඇති වන්නේ නැත. තවද ප‍්‍රතික්ෂේපකයින්ට කෝපය ඇති කරවන ස්ථානයකට ඔවුන් පය තබන්නේ ද නැත. තවද සතුරන්ගෙන් යමක් ඔවුන් ලබා ගන්නේ ද නැත. ඔවුනට මේ (සියල්ල) සඳහා දැහැමි ක‍්‍රියාවක් සටහන් කරනු ලැබ මිසය. සැබැවින්ම අල්ලාහ් යහකම් කළවුන්ගේ වේතනය නිෂ්ඵල නොකරන්නේය."/>
        <aya index="121" text="තවද ඔවුහු සුළුවෙන් හෝ අධිකව හෝ යම් වියදමක් (අල්ලාහ්ගේ මාර්ගයෙහි) වියදම් කළ ද (අල්ලාහ්ගේ මාර්ගයෙහි) නිම්නයක් තරණය කළ ද (එය) ඔවුන් කෙරෙහි (දැහැමි ක‍්‍රියාවක්) සටහන් කරනු ලබනු මිස (සිදුවන්නේ) නැත. (මෙය) ඔවුන් කරමින් සිටි යහ දෑට අල්ලාහ් ඔවුනට ප‍්‍රතිඵලයක් ලබා දීම පිණිසය."/>
        <aya index="122" text="විශ්වාසිකයින්ට සම්පූර්ණයෙන්ම (අල්ලාහ්ගේ මාර්ගයේ) පිටත්ව යෑම (සුදුසු) නොවීය. ඔවුන් අතුරින් සෑම කණ්ඩායමකින්ම (සුළු) පිරිසක් දහමෙහි අවබෝධය ලබා ගනු පිණිස ද (පිටත්ව ගිය) ඔවුන්ගේ පිරිස නැවත ඔවුන් වෙත හැරී ආ විට ඔවුනට මොවුන් අවවාද (අනුශාසනා) කරනු පිණිස ද සිටිය යුතු නොවේ ද? (එමගින් අල්ලාහ්ගේ අණට අවනත වී ඔහුගේ දඬුවමින්) ඔවුන් අවදානම් විය හැක්කේය."/>
        <aya index="123" text="විශ්වාස කළවුනි, ප‍්‍රතික්ෂේපකයින් අතුරින් නුඹලා අවට සිටිනවුන් සමග යුද වදිවු. තවද ඔවුන් නුඹලා තුළ දැඩිභාවය දැක ගත යුතුය. තවද අල්ලාහ් බිය භක්තිකයින් සමග යැයි නුඹලා දැන ගනිවු."/>
        <aya index="124" text="(අල් කුර්ආනයේ) පරිච්ඡේදයක් පහළ කරනු ලැබූ විට &quot;මෙය නුඹලාගෙන් කවරෙකුට විශ්වාසය වර්ධනය කළේදැ?&quot;යි (සමච්චලයෙන්) විමසන්නන් (ආත්ම වංචනික) ඔවුහු අතුරින් වෙති. විශ්වාස කළවුන් පිළිබඳව (සඳහන් කරන්නේ) නම්, ඔවුන් සතුටට පත් වන්නන්ව සිටිය දී එ(ම පරිච්ඡේද)ය ඔවුනට විශ්වාසය වර්ධනය කළේය."/>
        <aya index="125" text="තවද තමන්ගේ හදවත්හි ව්‍යාධියක් ඇත්තන් පිළිබඳව (සඳහන් කරන්නේ) නම්, එ(ම අල් කුර්ආන් පරිච්ඡේද)ය ඔවුන්ගේ (සිත්තුළ) අපිරිසිදුකමට (තවත්) අපිරිසිදුකමක් ඔවුන්ට වර්ධනය කළේය. තවද ඔවුහු ප‍්‍රතික්ෂේපකයින්ව සිටිය දී මරණයට පත් වූවෝය."/>
        <aya index="126" text="ඔවුන් සෑම වසරකම වතාවක් හෝ දෙවතාවක් පිරික්සුමට ලක් කරනු ලබන බව ද පසුව ඔවුන් පශ්චාත්තාපය නොකරන බව ද ඔවුන් උපදෙස් නොලබන බව ද ඔවුහු නොදුටුවෝ ද?"/>
        <aya index="127" text="තවද (අල් කුර්ආනයේ) පරිච්ඡේදයක් පහළ කරනු ලැබූ විට ඔවුන්ගෙන් සමහරෙකු තවත් සමහරෙකු දෙස බලා &quot;නුඹලාව කිසිවෙකු හෝ දුටුවේ දැයි&quot; (පවසා) පසුව ඔවුහු හැරී ගියෝය. ඔවුන් වටහා නොගන්නා පිරිසක් හෙයින් අල්ලාහ් ඔවුන්ගේ හදවත් (යහ මගින්) හරවා දැමුවේය."/>
        <aya index="128" text="නුඹලා අතුරින්ම වූ 'රසූල්වරයෙකු' සැබැවින්ම නුඹලා වෙත පැමිණියේය. (ඔහු කවරෙකුද යත්) නුඹලා දුෂ්කරතාවට පත්වීම ඔහු කෙරෙහි දරුණු දැයකි. (ඔහු) නුඹලා කෙරෙහි දැඩි සැලකිල්ලක් දක්වන්නෙකි. (ඔහු) විශ්වාසිකයින්ට සානුකම්පිත කරුණාභරිත වූවකි."/>
        <aya index="129" text="එබැවින් ඔවුන් පිටුපෑවේ නම්, එවිට &quot;අල්ලාහ් මට ප‍්‍රමාණවත්ය. ඔහු හැර (නැමදුමට) වෙනත් දෙවියෙකු නැත. ඔහු කෙරෙහිම මම සියල්ල භාර කළෙමි. තවද ඔහු මහත් වූ 'අර්ෂයෙහි' පරමාධිපති.&quot;යැයි (නබිවරය,) නුඹ පවසවු."/>
    </sura>
    <sura index="10" name="">
        <aya index="1" text="අලිෆ්. ලාම්. රා. මේවා ප‍්‍රඥාවන්ත ධර්ම පුස්තකයේ වදන්ය."/>
        <aya index="2" text="නුඹ ජනයාට අවවාද කරන්න' යැයි හා විශ්වාස කළවුනට ඔවුන්ගේ පරමාධිපති අබියස පෙර (කළ) ප‍්‍රතිඵල ඔවුනට ඇතැයි ශුභාරංචි පවසන්න' යැයි ඔවුන් අතුරින් මිනිසෙකුට අපි 'වහී'(දේව පණිවිඩය) පහළ කිරීම, ජනයාට ආශ්චර්යමත් වී ද? &quot;සැබැවින්ම මොහු පැහැදිලි හූනියම්කරුවෙකි.&quot; යැයි ප‍්‍රතික්ෂේපකයින් පැවසුවෝය."/>
        <aya index="3" text="සැබැවින්ම නුඹලාගේ පරමාධිපති වනුයේ අහස් හා මිහිතලය දින සයකින් මවා පසුව 'අර්ෂය' මත (ඔහුගේ ගෞරවයට සුදුසු අයුරින්) &quot;ඉස්තිවා&quot; වූ අල්ලාහ් ය. ඔහු (සෑම) කරුණ(ක්ම) සැලසුම් කරන්නේය. ඔහුගේ අනුමැතියෙන් පසුව මිස (කෙනෙකු) වෙනුවෙන් අයැද සිටින කිසිවෙකු නොවන්නේය. ඔහුමය නුඹලාගේ පරමාධිපති වන අල්ලාහ්. එබැවින් ඔහුව (පමණක්) නුඹලා නමදිවු. (ඒ බව) නුඹලා කල්පනා නොකරන්නෙහු ද?"/>
        <aya index="4" text="නුඹලා සියල්ලන්ගේ නැවත යොමු වන ස්ථානය ඔහු වෙතමය. (එය ඔවුනට පොරොන්දු වූ) අල්ලාහ්ගේ සැබෑ පොරොන්දුවක් වශයෙනි. සැබැවින්ම ඔහු මැවුම් (පෙර නිදසුනකින් තොරව) උත්පාදනය කර පසුව (එම මැවුම් අතුරින්) විශ්වාස කර යහකම් කළවුනට සාධාරණ ලෙස ප‍්‍රතිඵල ලබා දෙනු පිණිස (විනිශ්චය දින) එය ප‍්‍රතිඋත්පාදනය කරන්නේය. තවද ප‍්‍රතික්ෂේප කළවුන් නම්, ඔවුන් ප‍්‍රතික්ෂේප කරමින් සිටි හේතුවෙන් නටන උණු ජලයෙන් වූ පානයක් ද වේදනීය දඬුවම ද ඔවුනට ඇත."/>
        <aya index="5" text="වර්ෂ සංඛ්‍යාව හා (කාල) ගණනය නුඹලා දැනු ගනු පිණිස සූර්යයා ආලෝකය ලබා දෙන්නක් වශයෙන් ද චන්ද්‍රයා ආලෝකය විහිදුවන්නක් වශයෙන් ද ඇති කර තවද එයට (හිමි) ස්ථාන නියම කළේ ඔහුය. මෙය අල්ලාහ් සත්‍යයෙන් යුතුව මිස නොමැව්වේය. දැනුවත් වන පිරිසකට ඔහු සාධක පැහැදිලි කරන්නේ( මෙලෙස)ය."/>
        <aya index="6" text="සැබැවින්ම රාත‍්‍රිය හා දහවල පරස්පරානුව ගමන් කිරීමෙහි ද අහස්හි හා මිහිතලයෙහි අල්ලාහ් මැවූ දෑහි ද බිය භක්තිමත් පිරිසකට සංඥා ඇත."/>
        <aya index="7" text="සැබැවින්ම අපගේ හමුව බලාපොරොත්තු නොවන, තවද මෙලොව ජීවිතය ගැන තෘප්තියට පත්ව එමගින්ම සැනසුම ලැබූවන් හා අපගේ වදන් පිළිබඳව අනවධානීව සිටියවුන් නම්, ඔවුන් උපයමින් සිටි දෑ හේතුවෙන් ඔවුන්ගේ ලැගුම් ගන්නා ස්ථානය වනුයේ (නිරා) ගින්නය."/>
        <aya index="9" text="සැබැවින්ම විශ්වාස කර යහකම් කළවුන් නම් ඔවුන්ගේ පරමාධිපති ඔවුන්ගේ විශ්වාසය හේතුවෙන් ඔවුනට (ස්වර්ගය වෙත) මග පෙන්වන්නේය. (මතු ලොවෙහි) පූර්ණ සොම්නසින් යුත් (ස්වර්ග) උයන්හි ඔවුනට පහළින් ගංගාවෝ ගලා බසිති."/>
        <aya index="10" text="එහි ඔවුන්ගේ ප‍්‍රාර්ථනාව වනුයේ &quot;අහෝ අල්ලාහ්, ඔබ පිවිතුරුය&quot; යන්නය. එහි ඔවුන්ගේ සුබ පැතුම වනුයේ &quot;සලාම්(නම් ශාන්තිය)ය&quot;. ඔවුන්ගේ ප‍්‍රාර්ථනාවේ අවසානය වනුයේ. &quot;විශ්වයන්හි පරමාධිපති වන අල්ලාහ්ටම සියලු ප‍්‍රශංසා හිමිය&quot; යන්නය."/>
        <aya index="11" text="මිනිසා යහපත් දෑ ඉක්මන් කරන ලෙස ඉල්ලා සිටිනවාක් මෙන් ඔවුනට නපුර අල්ලාහ් ඉක්මන් කරන්නේ නම් ඔවුන්ගේ (ජීවිත) කාල සීමාව ඔවුනට (නියමිත කලට පෙරම සමීප දඬුවමකින්) අවසන් වනු ඇත. එනමුත් අපගේ හමුව බලාපොරොත්තු නොවන්නන්ව ඔවුන්ගේ සීමාව ඉක්මවීමෙහි ව්‍යාකූල වූ තත්ත්වයෙහිම අපි අත හැර දමන්නෙමු."/>
        <aya index="12" text="මිනිසාට පීඩාවක් ස්පර්ශ වූ විට ඔහු හාන්සිවෙමින් හෝ වාඩිවෙමින් හෝ සිට ගනිමින් අපව අයැදින්නේය. ඔහුගෙන් අපි තම පීඩාව ඉවත් කළේ නම් තමන්ට ස්පර්ශ වූ පීඩාව වෙනුවෙන් අපගෙන් ප‍්‍රාර්ථනා නොකළාක් මෙන් ගමන් කරන්නේය. සීමාව ඉක්මවා ගියවුනට ඔවුන් කරමින් සිටි දෑ අලංකාරමත් කර පෙන්වනු ලැබූයේ මෙලෙසය."/>
        <aya index="13" text="නුඹලාට පෙර (බොහෝ) සමූහයන් ඔවුන් අපරාධ කළ විට ඔවුන්ව අපි විනාශ කර ඇත්තෙමු. තවද ඔවුන් වෙත ඔවුන්ගේ 'රසූල්වරුන්' පැහැදිලි සාධක සමග පැමිණියෝය. නමුත් ඔවුන් විශ්වාස කිරීමට (ඉදිරිපත්) නොවීය. වැරදිකාර පිරිසට අපි ප‍්‍රතිවිපාක ලබා දෙන්නේ මෙලෙසය."/>
        <aya index="14" text="අනතුරුව නුඹලා කටයුතු කරනුයේ කෙලෙස දැ?යි අප නිරීක්ෂණය කරනු පිණිස ඔවුනට පසු අපි නුඹලාව මිහිතලයේ නියෝජිතයින් බවට පත් කළෙමු."/>
        <aya index="15" text="ඔවුන් වෙත පැහැදිලිව අපගේ වදන් පාරායනය කරනු ලැබූ විට අපගේ හමුව බලාපොරොත්තු නොවන අය &quot;මේ හැර වෙනත් කුර්ආනයක් ගෙන එනු. එසේ නොමැතිනම් එය වෙනස් කරනු&quot; යැයි පැවසුවෝය. (නබිවරය) &quot;මාගේ කැමැත්ත පරිදි මෙය වෙනස් කිරීමට මා හට කිසිඳු අයිතියක් නැත. මා වෙත 'වහී' වශයෙන් පහළ කරන ලද දෑ හැර (අන් කිසිවක්) මම අනුගමනය නොකරමි. මාගේ පරමාධිපතිට මා පිටුපෑවේ නම් (විනිශ්චය සිදුවන) ඉමහත් වූ දිනයේ (මාහට හිමිවන) දඬුවමට මම බිය වන්නෙමි.&quot; යැයි පවසවු."/>
        <aya index="16" text="(මා 'රසූල්වරයෙකු' නොවිය යුතු යැයි) අල්ලාහ් අභිමත කළේ නම් මෙය මා නුඹලා වෙත පාරායනා නොකර සිටිමි. මේ ගැන ඔහු ද නුඹලාට දන්වා නොසිටිනු ඇත. නුඹලා අතර එයට(අල් කුර්ආනය පහළ වීමට) පෙර මා වසර ගණනාවක්ම රැඳී සිටියෙමි. නුඹලා අවබෝධ කර නොගන්නෙහු ද?"/>
        <aya index="17" text="අල්ලාහ් කෙරෙහි අසත්‍යය ගොතන්නාට හෝ ඔහුගේ වදන් බොරුකරන්නාට වඩා මහා අපරාධකරුවා කවරෙකු ද? සැබැවින්ම වැරදිකරුවන් ජය නොලබන්නෝය."/>
        <aya index="18" text="තවද ඔවුන් අල්ලාහ් හැර ඔවුනට හානියක් ඇති නොකරන, තවද ඔවුනට කිසිදු ප‍්‍රයෝජනයක් නොදෙන දෑ නමදින්නෝය. &quot;මොවුන් අල්ලාහ් අබියස අප වෙනුවෙන් අයැද සිටින්නන් යැ&quot;යි ද ඔවුහු පවසති. &quot;(නබිවරය,) අහස්හි හා මිහිතලයෙහි අල්ලාහ් නොදන්නා දෑ නුඹලා ඔහුට දන්වා සිටින්නෙහු දැ?යි (ඔවුන්ගෙන්) නුඹ විමසවු. ඔවුන් අදේශ කරන දැයින් ඔහු අති උත්තරීතරය අති පිවිතුරුය."/>
        <aya index="19" text="මිනිසුන් එකම සමූහයක්ව මිස නොසිටියහ. පසුව ඔවුහු භේදභින්න වූවෝය. නුඹගේ පරමාධිපතිගෙන් වූ (මතු ලොවෙහි දඬුවම ඇත යන) වදන පෙරටු නොවූයේ නම් ඔවුන් කවර දෙයක භේදභින්න වෙමින් සිටියේ ද එ(ම විෂයෙ)හි (ලොවෙහිම දඬුවම) ඔවුන් අතර තීන්දු කරනු ලබනු ඇත."/>
        <aya index="20" text="&quot;ඔහුගේ('මුහම්මද්ගේ') පරමාධිපතිගෙන් වූ සාධකයක් ඔහු වෙත පහළ කරනු ලැබිය යුතු නොවේ දැ?&quot;යි (ප‍්‍රතික්ෂේපක) ඔවුහු පවසති. (නබිවරය) &quot;ගුප්ත දෑ(හි දැනුම) අල්ලාහ් වෙතය. එබැවින් නුඹලා (දඬුවම) බලා සිටිවු. සැබැවින්ම මා ද නුඹලා සමග බලා සිටින්නන් අතුරින් කෙනෙකු වෙමි.&quot; යැයි පවසවු."/>
        <aya index="21" text="මිනිසාට ස්පර්ශ වූ හානියකින් පසුව ඔවුනට අපි (අපගේ) දයාව භුක්ති විඳෙව්වෙමු නම්, එවිට අපගේ සාධකයන්හි ඔවුහු කූට උපාය සැලසුම් කරති. (නබිවරය,) &quot;අල්ලාහ් සැලසුම් කිරීමෙහි ඉතා වේගවත්ය.&quot; යැයි පවසවු. සැබැවින්ම අපගේ ('මලක්වරුන්' වන) දූතයින් නුඹලා කූට උපායන් සැලසුම් කරමින් සිටින දෑ සටහන් කරති."/>
        <aya index="22" text="ගොඩබිමෙහි හා මුහුදෙහි නුඹලාව ගමන් කරවනුයේ ඔහුය. කෙතරම් (දුරට)දයත් නුඹලා නෞකාවන්හි ගොඩ වී යහ සුළඟක් මගින් ඒවා ඔවුන්ව රැගෙන ගොස් එමගින් ඔවුන් සතුටු වෙමින් සිටිය දී සුළි සුළඟක් ඔවුන් වෙත පැමිණියේය. තවද සෑම දෙසකින්ම රළ පහර ද ඔවුන් වෙත පැමිණියේය. තවද ඔවුන් (විපතට) වටලා ගනු ලැබුවේ යැයි ඔවුහු සිතූහ. (එවිට) &quot;මෙයින් නුඹ අපව මුදවා ගත්තේ නම් සැබැවින්ම අපි කෘතඥයින් අතුරින් වන්නෙමු&quot; යැයි දහමෙහි අල්ලාහ්ට චිත්ත පාරිශුද්ධියෙන් යුතුව ඔහුව අයැදින්නෝය."/>
        <aya index="23" text="එහෙත් ඔවුන්ව ඔහු (විපතින්) මුදවා ගත් විට එවිගස ඔවුන් කිසිදු යුක්තියකින් තොරව මිහිතලයේ සීමාව ඉක්මවමින් කටයුතු කරති. අහෝ මිනිසුනි! නුඹලාගේ සීමාව ඉක්මවා යෑම නුඹලාට එරෙහිවමය. (නුඹලා මෙලොව භුක්ති විඳිනුයේ) ලෞකික ජීවිතයේ අල්ප රස විඳීමක් ලෙසය. පසුව නුඹලාගේ නැවත යොමු වන ස්ථානය අප වෙතය. එවිට නුඹලා කරමින් සිටි දෑ අපි දන්වා සිටින්නෙමු."/>
        <aya index="24" text="මෙලොව ජීවිතයේ උපමාව වනුයේ අහසින් අපි පහළ කළ ජලය මෙනි. මිනිසා හා සතුන් අනුභව කරන දැයින් වූ මිහිතලයේ ගහකොළ, එය සමග මිශ‍්‍ර වන්නේය. අවසානයේ මිහිතලය එහි අලංකාරත්වය ලබා සුන්දරත්වයට පත් වී එහි හිමිකරුවන්, තමන් ඒ කෙරෙහි බලය ඇත්තන් බව සිතූ විට අපගේ (දඬුවමේ) අණ රාත‍්‍රියේ හෝ දහවලේ එයට පැමිණ ඒවා පෙර දින නොවූවාක් මෙන් නෙළනු ලැබූවක් බවට පත් කළෙමු. වටහා ගන්නා පිරිසට අපි මෙම වදන් පැහැදිලි කරන්නේ මෙලෙසය."/>
        <aya index="25" text="අල්ලාහ්, ශාන්තියේ නිවහන (වන ස්වර්ගය) වෙත කැඳවන්නේය. තවද ඔහු අභිමත කළ අයව ඍජු මාර්ගය වෙත රැගෙන යන්නේය."/>
        <aya index="26" text="යහකම් කළවුනට යහපත ද (ඊට) අධිකව ද ඇත. ඔවුන්ගේ මුහුණුවල අඳුර හෝ අවමානය වෙළා නොගන්නේය. (ස්වර්ග) උයනෙහි වැසියන් ඔවුන්මය. ඔවුහු එහි සදාතනිකයෝ වෙති."/>
        <aya index="27" text="තවද පාපය ඉපැයූ අයට ඒ හා සමාන පාපයේ ප‍්‍රතිවිපාකය ඇත. ඔවුන්ව අවමානය වෙළා ගන්නේය. අල්ලාහ්ගෙන් (වූ දඬුවමින්) ආරක්ෂා කරන්නෙකු ඔවුනට නොවන්නේය. රාත‍්‍රියේ කොටසකින් ඔවුන්ගේ මුහුණු අන්ධකාරයෙන් ආවරණය කරනු ලැබූවාක් මෙන් පවතී. ඔවුහු (නිරා) ගින්නෙහි වැසියෝය. ඔවුහු එහි සදාතනිකයෝ වෙති."/>
        <aya index="28" text="ඔවුන් සියල්ලන්වම අපි එක්රැස් කර පසුව ආදේශ කළවුනට, &quot;නුඹලා ද නුඹලා( අල්ලාහ්ට ආදේශ යැයි සැලකූ අල්ලාහ්)ගේ හවුල්කරුවන්ව ද නුඹලාගේ ස්ථානයටම වී සිටිවු.&quot; යැයි පවසන දින (සිහිපත් කරවු). එවිට ඔවුන් අතර බෙදුමක් ඇති කරන්නෙමු. පසුව &quot;නුඹලා අපව නැමදුම් කරමින් සිටියේ නැත. තවද අප අතර හා නුඹලා අතර සාක්ෂිකරු වශයෙන් අල්ලාහ් ප‍්‍රමාණවත්ය. නුඹලා අපව නමදිමින් සිටි බවට සැබැවින්ම අපි අනවධානීන්ව සිටියෙමු.&quot; යැයි හවුල්කරුවන් (වන මිථ්‍යා දෙවිවරුන්) පවසන්නෝය."/>
        <aya index="30" text="එවිට සෑම ආත්මාවක්ම තමා පෙර කළ දෑ දැක ගන්නෝය. ඔවුන්ගේ සැබෑ භාරකරු වන අල්ලාහ් වෙතට ඔවුන් නැවත යවනු ලබන්නෝය. (දෙවිවරුන් ලෙස) ඔවුන් ව්‍යාජව ප‍්‍රබන්ධ කරමින් සිටි දෑ ඔවුන්ගෙන් මුළා වී යන්නේය."/>
        <aya index="31" text="(නබිවරය,) &quot;අහසින් හා මිහිතලයෙන් නුඹලාට පෝෂණය ලබා දෙන්නේ කවරෙකු ද? නැතහොත් ශ‍්‍රවණ හා බැල්ම පාලනය කරන්නා කවරෙකු විය හැකි ද? මළ දැයින් ජීවීන් පිට කර ජීවී දැයින් මළ දෑ පිට කරන්නේ කවරෙකු ද? තවද (සෑම) කරුණ(ක්ම) සැලසුම් කරන්නේ කවරෙකු දැ?&quot;යි නුඹ අසවු. එවිට &quot;අල්ලාහ්&quot; යැයි ඔවුහු පවසති. &quot;එසේ නම් නුඹලා අල්ලාහ්ට බිය භක්තිමත් නොවන්නෙහු දැ?&quot;යි විමසවු."/>
        <aya index="32" text="ඔහුමය නුඹලාගේ සැබෑ පරමාධිපති වන අල්ලාහ්. එබැවින් සත්‍යයට (පිටු පෑමෙන්) පසු නොමග මිස වෙන කුමක් (තිබිය හැකි)ද? එසේ නම් කෙසේ නුඹලා (සත්‍යයෙන් වෙනතකට) යොමු කරනු ලබන්නෙහු ද?"/>
        <aya index="33" text="එලෙසම පාපයන් කළවුන් කෙරෙහි &quot;ඔවුන් විශ්වාස නොකරන්නෝය&quot; යන නුඹගේ පරමාධිපතිගේ වදන නියම විය."/>
        <aya index="34" text="(නබිවරය) &quot;මැවුම් (පෙර නිදසුනකින් තොරව) උත්පාදනය කර පසුව (විනිශ්චය දින) එය ප‍්‍රති උත්පාදනය කරන යමෙකු නුඹලා( අල්ලාහ්ට ආදේශ යැයි සැලකූ අල්ලාහ්)ගේ හවුල්කරුවන් අතුරින් වී දැ?&quot;යි විමසවු. &quot;මැවුම් (පෙර නිදසුනකින් තොරව) උත්පාදනය කර පසුව (විනිශ්චය දින) එය ප‍්‍රතිඋත්පාදනය කරන්නේ අල්ලාහ්ය. එසේ නම් කෙසේ නුඹලා (සත්‍යයෙන් වෙනතකට) හරවනු ලබනනෙහු ද?&quot; යැයි පවසවු."/>
        <aya index="35" text="(නබිවරය,) &quot;සත්‍යය වෙත මග පෙන්වන කිසිවෙකු නුඹලා( අල්ලාහ්ට ආදේශ යැයි සැලකූ අල්ලාහ්)ගේ හවුල්කරුවන් අතුරින් වී දැ?&quot;යි විමසවු. &quot;සත්‍යය වෙත මග පෙන්වනුයේ අල්ලාහ්&quot; යැයි පවසවු. අනුගමනය කරන්නට සුදුස්සා වන්නේ සත්‍යය වෙත මග පෙන්වන්නා ද? නැතහොත් (තවත් කෙනෙකු විසින්) යහ මග යවනු ලැබීමෙන් මිස යහ මග නොලබන්නා ද? නුඹලාට කුමක් සිදු වී ද? නුඹලා විනිශ්චය කරනුයේ කෙසේ දැ?&quot;යි පවසවු."/>
        <aya index="36" text="ඔවුන්ගෙන් බොහෝ දෙනා අනුමානයන් මිස (වෙනත් කිසිවක්) අනුගමනය නොකරන්නෝය. සැබැවින්ම අනුමානය සත්‍යය වෙනුවෙන් කිසිදු ප‍්‍රයෝජනයක් නොදෙන්නේය. සැබැවින්ම අල්ලාහ් ඔවුන් කරන දෑ පිළිබඳව සර්වඥය."/>
        <aya index="37" text="මෙම අල් කුර්ආනය අල්ලාහ් නොවන (වෙනත්) අය විසින් නිර්මාණය කරනු ලබන්නක් නොවීය. එනමුත් (මෙය) තමන් ඉදිරියෙහි වූ දෑ (එනම්, පෙර පහළ වූ සත්‍ය ධර්ම පුස්තක) තහවුරු කරන්නක් හා (අල්ලාහ්ගේ නීති රීතීන්) පැහැදිලි කරන්නකි. එහි කිසිදු සැකයක් නොමැතිව විශ්වයන්ගේ පරමාධිපතිගෙන් (පහළ) වූවකි."/>
        <aya index="38" text="නැතහොත් &quot;මොහු(මුහම්මද්) මෙය ගෙතුවේය&quot; යැයි ඔවුහු පවසන්නෝ ද? (නබිවරය) &quot;නුඹලා සත්‍යවාදීන්ව සිටියෙහු නම් මෙවැනිම පරිච්ඡේදයක් ගෙන එවු. තවද අල්ලාහ් නොවන නුඹලාට හැකි කෙනෙකු නුඹලා(ගේ සහයට) කැඳවවු.&quot; යැයි පවසවු."/>
        <aya index="39" text="කුමක් පිළිබඳ දැනුම ඔවුන් වටලා නොගත්තේ ද, තවද කුමන දැයක යථාර්ථය ඔවුන් වෙත නොපැමිණියේ ද, එ(ම අල් කුර්ආන)ය ඔවුහු අසත්‍යය කළෝය. ඔවුනට පෙර වූවන් ද එලෙසම අසත්‍යය කළෝය. (නබිවරය) එබැවින් අපරාධකරුවන්ගේ අවසානය කෙසේ වී දැ'යි බලවු."/>
        <aya index="40" text="(ප‍්‍රතික්ෂේපක) ඔවුන් අතුරින් එ(ම අල් කුර්ආන)ය විශ්වාස කරන්නන් ද වෙති. තවද ඔවුන් අතුරින් එය විශ්වාස නොකරන්නන් ද වෙති. තවද කලහකාරීන් පිළිබඳව නුඹගේ පරමාධිපති මැනවින් දන්නාය."/>
        <aya index="41" text="(නබිවරය) ඔවුහු නුඹව අසත්‍යය කළේ නම් &quot;මාගේ ක‍්‍රියාවන්(හි ප‍්‍රතිවිපාකය) මාහටය. නුඹලාගේ ක‍්‍රියාවන්(හි ප‍්‍රතිවිපාකය) නුඹලා හටය. මා කරන දැයින් නුඹලා නිදොස් වූවන්ය. නුඹලා කරන දැයින් මම නිදොස් වූවෙකුමි.&quot; යැයි පවසවු."/>
        <aya index="42" text="තවද ඔවුන් අතුරින් නුඔ වෙත සවන් දෙන්නන් ද වෙති. එබැවින් බිහිරන් (මෙන් ඔවුන්) වටහා නොගෙන සිටිය ද නුඹ ඔවුන්ට සවන් දීමට සලස්වන්නෙහි ද?"/>
        <aya index="43" text=") තවද ඔවුන් අතුරින් නුඹ දෙස (සුපරික්ෂාවෙන්) බලන්නන් ද වෙති. එබැවින් අන්ධයින් දැකිය නොහැක්කන්ව සිටිය ද නුඹ ඔවුන්ට මග පෙන්වන්නෙහි ද?"/>
        <aya index="44" text="සැබැවින්ම අල්ලාහ් මිනිසුනට කිසිවකින් හෝ අපරාධ නොකරන්නේය. එනමුත් මිනිසුන් තමන්මට අපරාධ කර ගන්නෝය."/>
        <aya index="45" text="ඔහු(අල්ලාහ් විනිශ්චය සඳහා) ඔවුන්ව එක්රැස් කරන දින දහවලින් (ස්වල්ප) මොහොතක් මිස (ලොවෙහි) රැඳී නොසිටියාක් මෙන් ඔවුන් අතර එකිනෙකා හඳුනා ගනිති. අල්ලාහ්ගේ හමුව පිළිබඳව අසත්‍යය කළවුන් සැබැවින්ම අලාභ වින්දෝය. ඔවුහු යහමග ලබන්නන් ලෙස නොසිටියෝය."/>
        <aya index="46" text="(නබිවරය,) අපි ඔවුනට ප‍්‍රතිඥා දුන් දැයින් සමහරක් (මෙලොවෙහිම) නුඹට (ගෙන හැර) පෙන්වන්නෙමු. නැතහොත් (ඔවුන් දඬුවමට ලක් වීමට පෙර) සැබැවින්ම අපි නුඹව මරණයට පත් කරන්නෙමු. (කෙසේ නමුත්) පසුව ඔවුන් යළි පමුණුවනු ලබන ස්ථානය අප වෙතමය. පසුව ඔවුන් කරන දෑ පිළිබඳව අල්ලාහ් සාක්ෂිකරුවෙකු වන්නේය."/>
        <aya index="47" text="සෑම සමූහයකටම 'රසූල්වරයෙකු' සිටියි. ඔවුන්ගේ රසූල්වරයා පැමිණි කල්හි (ඔවුන් අතුරින් පිරිසක් ඔහුව ප‍්‍රතික්ෂේප කළේ නම් විශ්වාස කරන්නන්ට ජයග‍්‍රහණය ද අවිශ්වාස කරන්නන්ට විනාශය ද යන්නෙන්) ඔවුන් අතර සාධාරණ අයුරින් විනිශ්චය දෙනු ලැබේ. තවද ඔවුහු අසාධාරණයට ලක් නොවෙති."/>
        <aya index="48" text="තවද &quot;නුඹලා සත්‍යවාදීහූ නම් මෙම (දණ්ඩනීය) පොරොන්දුව කවදා දැ?&quot;යි ඔවුහු (තම 'රසූල්වරුන්ගෙන්') විමසන්නෝය."/>
        <aya index="49" text="(නබිවරය,) &quot;අල්ලාහ් අභිමත කළ දෑ මිස මාහටම යම් හානියක් (වළකා ගැනීමට) හෝ ප‍්‍රයෝජනයක් කිරීමට මම හැකියාව නොලබමි. සෑම සමූහයකට නියමිත කාල සීමාවක් ඇත. ඔවුන්ගේ කාල සීමාව පැමිණි විට ඔවුන් (එයින් සුළු) මොහොතක් හෝ ප‍්‍රමාද නොවන්නෝය. පෙරටු ද නොවන්නෝය.&quot; යැයි පවසවු."/>
        <aya index="50" text="&quot;ඔහුගේ(අල්ලාහ්ගේ) දඬුවම රාත‍්‍රියෙහි හෝ දහවලෙහි නුඹලා වෙත පැමිණියේ නම්, වැරදිකරුවන් එයින් ඉක්මන් කරන මෙන් පතන්නේ කුමක් දැ?යි නුඹලා නොදුටුවෙහු ද? නුඹලා එය විශ්වාස කරනුයේ එය සිදු වූ පසුවද? (එවිට) 'නුඹලා (සමච්චලයෙන්) එය ඉක්මන් කරන මෙන් පතමින් සිට (නුඹලා විශ්වාස කරනුයේ) දැන් ද?' (යැයි නුඹලාට පවසනු ලැබේ.)&quot; යන්නෙන් (නබිවරය, ඔවුනට) පවසවු."/>
        <aya index="52" text="පසුව &quot;නුඹලා සදාතනික දඬුවම රස විඳිවු. තවද නුඹලා (ලොවෙහි) උපයමින් සිටි දෑට මිස ප‍්‍රතිවිපාක දෙනු ලබන්නෙහු දැ?යි&quot; අපරාධ කළවුනට පවසනු ලැබේ."/>
        <aya index="53" text="&quot;එ(ම විනිශ්චය සඳහා නැවත නැගිටුවීමේ දින)ය සත්‍යයක් දැ)&quot;යි දන්වා සිටින්න යනුවෙන් ඔවුහු නුඹගෙන් (සමච්චලයට) අසන්නෝය. &quot;එසේය මාගේ පරමාධිපති මත දිවුරමින්. සැබැවින්ම එය සත්‍යයකි. තවද නුඹලා (අල්ලාහ්ව පරාජය කර ඔහුව) නොහැකියාවට පත් කරන්නන් නොවන්නෙහු යැ&quot;යි පවසවු."/>
        <aya index="54" text="අපරාධ කළ සෑම කෙනෙකුටම මිහිතලයේ ඇති (සියලු) දෑ සතු වී නම්, (තමාව විනිශ්චය දිනදී අල්ලාහ්ගේ දඬුවමින් මුදවාලීමට) එ(ම සියලු දැ)ය වන්දි වශයෙන් ලබා දෙනු ඇත. තවද (ප‍්‍රතික්ෂේපක ප‍්‍රධානීන් වන) ඔවුහු දඬුවම දුටු විගස (තම අනුගාමිකයින්ට නොපෙනෙන අයුරින්) පසුතැවිල්ල සඟවා ගන්නෝය. තවද ඔවුන් අතර සාධාරණ අයුරින් විනිශ්චය දෙනු ලැබේ. තවද ඔවුහු අසාධාරණයට ලක් නොවෙති."/>
        <aya index="55" text="දැන ගනිවු. සැබැවින්ම අහස්හි හා මිහිතලයෙහි ඇති දෑ අල්ලාහ් සතුය. දැන ගනිවු. අල්ලාහ්ගේ පොරොන්දුව සැබෑවකි. එනමුත් ඔවුන්ගෙන් බොහෝ දෙනා (ඒ පිළිබඳව) නොදනිති."/>
        <aya index="56" text="ඔහු ජීවය ලබා දෙන්නේය. තවද මරණයට පත් කරන්නේය. තවද ඔහු වෙතමය නුඹලා නැවත යොමු කරනු ලබන්නේ."/>
        <aya index="57" text="මිනිසුනි! නුඹලාගේ පරමාධිපතිගෙන් වූ උපදේශයක් හා සිත් තුළ ඇති දෑට නිවාරණයක් ද විශ්වාසිකයින්ට මග පෙන්වීමක් හා දයාවක් ද (වන අල් කුර්ආනය) නුඹලා වෙත පැමිණ ඇත."/>
        <aya index="58" text="&quot;අල්ලාහ්ගේ වරප‍්‍රසාදය(අල් කුර්ආනය) හේතුවෙන් හා ඔහුගේ කරුණාව(ඉස්ලාමය) හේතුවෙන් (සතුටු විය යුතු)ය.&quot; යැයි (නබිවරය,) පවසවු. එබැවින් ඒ හේතුවෙන්මය ඔවුන් සතුටු විය යුත්තේ. ඔවුන් රැස් කරන දැයට වඩා එය ශ්‍රේෂ්ඨය."/>
        <aya index="59" text="&quot;ජීවන සම්පත් අතුරින් අල්ලාහ් නුඹලාට පහළ කළ දෑ නුඹලා දුටුවෙහු ද? තවද එයින් තහනම් දෑ (අනුමත ලෙස) හා අනුමත දෑ (තහනම් ලෙස) නුඹලා පත් කර ගත්තෙහුය&quot; යැයි පවසවු. (ඒ සඳහා) නුඹලාට අවසර දුන්නේ අල්ලාහ් ද? නැතහොත් නුඹලා අල්ලාහ් කෙරෙහි බොරු ගොතා පවසන්නෙහු දැ?&quot;යි විමසවු."/>
        <aya index="60" text="අල්ලාහ් කෙරෙහි අසත්‍යය ගොතන්නන්ගේ අනුමානය (මළවුන්) නැගිටුවනු ලබන දිනයෙහි කුමක් වීද? සැබැවින්ම අල්ලාහ් මිනිසුන් කෙරෙහි වරප‍්‍රසාදයෙන් යුක්තය. එනමුත් ඔවුන්ගෙන් බොහෝ දෙනා කෘතඥ පූර්වක නොවන්නෝය."/>
        <aya index="61" text="(නබිවරය,) නුඹ කුමන දැයක නිරත වී සිටිය ද, තවද එ(ම අවස්ථාවෙ)හි අල් කුර්ආනය නුඹ පාරායනා කළ ද, තවද නුඹලා යම් කි‍්‍රයාවක යෙදුණ ද, නුඹලා එහි නියැළෙමින් සිටින විට අප නුඹලා කෙරෙහි සාක්ෂිකරුවන් වී මිස නැත. මිහිතලයෙහි හෝ අහසෙහි හෝ අණු ප‍්‍රමාණයක තරම්වත් ඊට වඩා සුළු වුව ද විශාල වුව ද (ලව්හුල් 'මහ්ෆූල්' නම්) පැහැදිලි ලේඛනයෙහි (සටහන් වී) මිස නුඹගේ පරමාධිපතිගෙන් නොසැඟවෙන්නේය."/>
        <aya index="62" text="දැන ගනිවු. සැබැවින්ම අල්ලාහ්ගේ සමීපතයින් (පිළිබඳව) නම්, ඔවුන් කෙරෙහි බියක් නොමැත. තවද ඔවුහු දුක් නොවන්නෝය."/>
        <aya index="63" text="(ඔවුන්) විශ්වාස කොට බිය භක්තිකයින් වශයෙන් සිටියවුන්ය."/>
        <aya index="64" text="ලෞකික ජීවිතයෙහි හා මතු ලොවෙහි ඔවුනට සුබාරංචි ඇත. අල්ලාහ්ගේ වදන්හි වෙනස් කිරීමක් නැත. එයමය ඉමහත් ජයග‍්‍රහණය වනුයේ."/>
        <aya index="65" text="තවද (නුඹගේ නබිත්වය ව්‍යාජ යැයි පවසන) ඔවුන්ගේ ප‍්‍රකාශය නුඹව දුකට පත් නොකළ යුතුය. සැබැවින්ම සියලු බලය අල්ලාහ්ටමය. ඔහු සර්ව ශ‍්‍රාවකය සර්වඥය."/>
        <aya index="66" text="දැන ගනිවු. සැබැවින්ම අහස්හි ඇති අය ද මිහිතලයේ ඇති අය ද අල්ලාහ් සතුය. අල්ලාහ් හැර (මිථ්‍යා දෙවිවරුන්ව) ඇයැදින්නන් අනුගමනය කරනුයේ (අල්ලාහ්ගේ) හවුල්කරුවන්ව නොව, ඔවුහු (මොවුන් දෙවිවරුන් යන) උපකල්පනය මිස අනුගමනය නොකරති. තවද (ඒ පිළිබඳව) ඔවුහු අසත්‍යය මිස ප‍්‍රකාශ නොකරති."/>
        <aya index="67" text="නුඹලා විවේකය ලබනු පිණිස රාත‍්‍රිය ද දර්ශනයට හසුවනු පිණිස දහවල ද ඇති කළේ ඔහුමය. සැබැවින්ම (සත්‍යයට) සවන් දෙන පිරිසකට මෙහි සංඥාවන් ඇත්තේය."/>
        <aya index="68" text="&quot;අල්ලාහ් දරුවෙකු ගත්තේයැ&quot;යි ඔවුහු පැවසුවෝය. ඔහු අති පිවිතුරුය. ඔහු අවශ්‍යතාවන් නොමැත්තෙක්ය. අහස්හි ඇති දෑ ද මිහිතලයෙහි ඇති දෑ ද ඔහු සතුය. මේ (නුඹලාගේ මිථ්‍යා ප‍්‍රකාශය) පිළිබඳව නුඹලා හට කිසිදු සාධකයක් නොමැත. අල්ලාහ් කෙරෙහි නුඹලා නොදන්නා දෑ පවසන්නෙහු ද?"/>
        <aya index="69" text="(නබිවරය,) &quot;සැබැවින්ම අල්ලාහ් කෙරෙහි අසත්‍යය ගොතා පවසන්නන් ජය නොලබන්නෝ යැ&quot;යි පවසවු."/>
        <aya index="70" text="(ඔවුනට) මෙලොවෙහි (ස්වල්ප) භුක්ති විඳීමකි. පසුව ඔවුන් නැවත යොමු වන ස්ථානය අප වෙතමය. පසුව ඔවුන් ප‍්‍රතික්ෂේප කරමින් සිටි හේතුවෙන් අපි ඔවුනට දැඩි දඬුවම විඳවන්නෙමු."/>
        <aya index="71" text="(නබිවරය,) 'නුහ්ගේ' පුවත ඔවුන් වෙත පාරායනා කරවු. (එනම්) ඔහු(නූහ්), &quot;මාගේ ජනයිනි! (නුඹලා අතර) මා සිටීම හා අල්ලාහ්ගේ වදන් අනුසාරයෙන් මා උපදෙස් දීම නුඹලාට අපහසුවක් වූයේ නම්, මම අල්ලාහ් කෙරෙහිම (සියල්ල) භාර කළෙමි. නුඹලාගේ කරුණ පිළිබඳව නුඹලා( අල්ලාහ්ට ආදේශ යැයි සැලකූ අල්ලාහ්)ගේ හවුල්කරුවන් සමග ඒකමතික තීරණයට එළඹෙවු.පසුව නුඹලාගේ කරුණ නුඹලා අතර වසං වී නොතිබිය යුතුය. පසුව නුඹලා මට අවකාශය ලබා නොදී මා කෙරෙහි (කුමන්ත‍්‍රණ කළ දෑ) ක‍්‍රියාවට නංවවු. තවද නුඹලා (මාගේ උපදේශයෙන්) පිටුපා හැරී ගියේ නම්, (එයට) කිසිදු කුලියක් නුඹලාගෙන් මම නොඉල්ලුවෙමි. මාගේ කුලිය අල්ලාහ් කෙරෙහි මිස නැත. මාහට අණ කරනු ලද්දේ (අල්ලාහ්ට) අවනත වන්නන් අතුරින් කෙනෙකු වන ලෙසය.&quot; යැයි තම ජනයාට පැවසූ අවස්ථාවය."/>
        <aya index="73" text="එහෙත් ඔවුහු ඔහුව අසත්‍යය කළෝය. නමුත් අපි ඔහුව ද ඔහු සමග නැවෙහි සිටි අයව ද මුදවා ගත්තෙමු. තවද අපි ඔවුන්ව (මිහිතලයෙහි) නියෝජිතයින් බවට පත් කළෙමු. අපගේ සංඥාවන් අසත්‍යය කළ අයව අපි (දියෙහි) ගිල්වූයෙමු. එබැවින් අවවාදයට ලක් වූවන්ගේ අවසානය කෙසේ වී දැ'යි (නබිවරය,) නිරීක්ෂණය කර බලවු."/>
        <aya index="74" text="පසුව, ඔහුගෙන් අනතුරුව අපි බොහෝ 'රසූල්වරුන්ව' තම ජනයා වෙත යැව්වෙමු. ඔවුහු මොවුන් වෙත පැහැදිලි සාධක සමග පැමිණියෝය. මීට පෙර (නූහ්ගේ පිරිසෙහි ප‍්‍රතික්ෂේපක) ඔවුන් අසත්‍යය කළ (සත්‍ය) දෑ මොවුන් ද විශ්වාස කරන්නන්ව නොසිටියහ. සීමාව ඉක්මවා ගියවුන්ගේ හදවත් මත අපි මුද්‍රා තබන්නේ මෙලෙසය."/>
        <aya index="75" text="පසුව ඔවුනට අනතුරුව 'මූසා' හා 'හාරූන්ව' අපගේ පැහැදිලි සාධක සමග 'ෆිර්අවුන්' හා ඔහුගේ පිරිස වෙත යැව්වෙමු. එවිට ඔවුහු උඩඟු වූහ. තවද ඔවුන් වැරදිකාර පිරිසක් ලෙස සිටියහ."/>
        <aya index="76" text="අප වෙතින් ඔවුන් වෙතට සත්‍යය පැමිණි කල්හි &quot;සැබැවින්ම මෙය පැහැදිලි හූනියමක්ම යැ.&quot;යි ඔවුහු පැවසුවෝය."/>
        <aya index="77" text="&quot;සත්‍යය නුඹලා වෙත පැමිණි කල්හි එයට 'මෙය හූනියමක් ද,' යැයි නුඹලා පවසන්නෙහු ද? හූනියම්කරුවන් ජය නොලබන්නෝය.&quot;යැයි 'මූසා' පැවසුවේය."/>
        <aya index="78" text="&quot;කවර විෂයක් කෙරෙහි අපගේ මුතුන්මිත්තන් සිටිනු අපි දුටුවෙමු ද, නුඹ එයින් අපව හැරවීමට හා (මෙම මිසර) දේශයේ මහත්භාවය නුඹලා දෙදෙනාට ලැබීමට නුඹ අප වෙත පැමිණියේ ද? තවද අපි නුඹලා දෙදෙනාව විශ්වාස කරන්නන් නොවෙමු.&quot; යැයි ඔවුහු පැවසුවෝය."/>
        <aya index="79" text="තවද &quot;දැනුමැති සෑම හූනියම්කරුවෙකුම මා වෙත ගෙන එනු.&quot; යැයි 'ෆිර්අවුන්' පැවසුවේය."/>
        <aya index="80" text="හූනියම්කරුවන් පැමිණි කල්හි &quot;නුඹලා (හූනියම් කර) දැමිය යුතු දෑ දමන්න&quot; යැයි 'මූසා' ඔවුනට පැවසුවේය."/>
        <aya index="81" text="ඔවුන් (හූනියම් කරන ලද ලනු හා යෂ්ටි බිම) දැමූ කල්හි &quot;නුඹලා කවර දෙයක් ගෙන ආවේ ද එය හූනියමකි. සැබැවින්ම අල්ලාහ් එය නිෂ්ඵල කරනු ඇත. තවද කලහකාරීන්ගේ කි‍්‍රයාවන් සැබැවින්ම අල්ලාහ් නිවැරදි නොකරන්නේය. තවද වැරදිකරුවන් පිළිකුල් කළ ද අල්ලාහ් තම (ආඥා) වදන් තුළින් සත්‍යය තහවුරු කරන්නේය.&quot; යැයි මූසා පැවසුවේය."/>
        <aya index="83" text="ෆිර්අවුන්ගෙන් හා ඔවුන්ගේ ප‍්‍රධානීන්ගෙන් තමන්ට ව්‍යසනයක් සිදු වනු ඇතැ'යි යන බිය හේතුවෙන් ඔහුගේ සමූහයෙන් (තරුණ) පිරිසක් හැර සෙසු අය මූසාව විශ්වාස නොකළෝය. තවද සැබැවින්ම ෆිර්අවුන් මිහිතලයේ ගර්විතයෙකු විය. තවද සැබැවින්ම ඔහු සීමාව ඉක්මවා ගියවුන්ගෙන් ද විය."/>
        <aya index="84" text="මාගේ ජනයිනි, &quot;නුඹලා අල්ලාහ්ව විශ්වාස කොට නුඹලා (අල්ලාහ්ට) අවනත වන්නන් ලෙස සිටින්නෙහු නම් නුඹලා ඔහු වෙතම (සියල්ල) භාරකරවු.&quot; යැයි මූසා පැවසුවේය."/>
        <aya index="85" text="එවිට ඔවුහු &quot;අල්ලාහ් වෙතම අපි සියල්ල භාර කළෙමු. අපගේ පරමාධිපතියාණනි, අපරාධකාර පිරිසට (ඔවුන්ගේ සිතුවිල්ල අනුව) ව්‍යසනකාරී පිරික්සුමක් ලෙස අපව පත් නොකරනු මැනව! තවද ඔබගේ දයාලුභාවය තුළින් ප‍්‍රතික්ෂේපක පිරිසගෙන් අපව මුදවා ගනු මැනව!&quot; යැයි පැවසුවෝය."/>
        <aya index="87" text="&quot;නුඹලා දෙදෙනාගේ ජනයා වෙනුවෙන් මිසරයෙහි නිවෙස් ගොඩනගා ගෙන නුඹලාගේ නිවෙස් 'කිබ්ලාව' ලෙස පිහිටා ගන්නැ'යි ද 'සලාතය' ස්ථාපිත කරන්නැ'යි ද විශ්වාසිකයින්ට (ස්වර්ගය පිළිබඳව) ශුභාරංචි පවසන්නැ'යි ද අපි මූසාට හා ඔහුගේ සහෝදරයාට 'වහී' පහළ කළෙමු."/>
        <aya index="88" text="&quot;අපගේ පරමාධිපතියාණනි, සැබැවින්ම ඔබ ෆිර්අවුන්ටත් ඔහුගේ ප‍්‍රධානීන්ටත් මෙලොව ජීවිතයේ දී අලංකාරය හා සම්පත් ලබා දුන්නෙහිය. අපගේ පරමාධිපතියාණනි, ඔවුන් (මේවා පරිහරණය කරනුයේ ජනයාව) නුඹගේ මාර්ගයෙන් මුළා කරනු පිණිසය. අපගේ පරමාධිපතියාණනි, ඔවුන්ගේ සම්පත් විනාශ කර දමා ඔවුන්ගේ හදවත් බැඳ දමනු මැනව! එබැවින් ඔවුන් වේදනීය දඬුවම දකින තුරු විශ්වාස නොකරති.&quot; යැයි මූසා පැවසුවේය."/>
        <aya index="89" text="&quot;සැබැවින්ම නුඹලා දෙදෙනාගේ ප‍්‍රාර්ථනාව පිළිගනු ලැබීය. එබැවින් නුඹලා දෙදෙනා ස්ථාවරව සිටිවු. තවද නුඹලා දෙදෙනා (කිසිවක්) නොදත් (අඥාන) අයගේ මාර්ගය අනුගමනය නොකරවු.&quot;යැයි ඔහු(අල්ලාහ්) පැවසුවේය."/>
        <aya index="90" text="අපි ඉස්රාඊල්ගේ 'දරුවන්ව' මුහුද එතෙර කෙරෙව්වෙමු. එවිට 'ෆිර්අවුන්' හා ඔහුගේ සේනාවන් සීමාව ඉක්මවමින් හා සතුරුකමින් ඔවුන්ව ලුහු බැන්දෝය. කෙතරම්( දුරට)දයත් ඔහුව(ෆිර්අවුන්ව මුහුදු) ගිලීම හසු කළ විට&quot; ඉස්රාඊල්ගේ 'දරුවන්' කවර කෙනෙකු පිළිබඳව විශ්වාස කළේ ද ඔහු හැර වෙනත් දෙවියෙකු නොමැති බව මම විශ්වාස කරමි. තවද මම (අල්ලාහ්ට) අවනත වන්නන් අතුරින් වෙමි.&quot; යැයි ඔහු(ෆිර්අවුන්) පැවසුවේය."/>
        <aya index="91" text="මීට පෙර නුඹ පිටුපා කලහකාරීන් අතුරින් සිට (නුඹ විශ්වාස කරනුයේ) දැන් ද?. එබැවින් අද දින නුඹට පසුව පැමිණෙන්නන්ට නුඹ සංඥාවක් වනු පිණිස නුඹගේ දේහය අපි ආරක්ෂා කරන්නෙමු.&quot; (යැයි 'ෆිර්අවුන්ට' පවසනු ලැබීය.) සැබැවින්ම මිනිසුන් අතුරින් බොහෝ දෙනා අපගේ සාධක පිළිබඳව අනවධානීන්ව සිටිති."/>
        <aya index="93" text="සැබැවින්ම අපි ඉස්රාඊල්ගේ 'දරුවන්ව' නියම ස්ථානයක පදිංචි කෙරෙව්වෙමු. තවද අපි ඔවුනට පිවිතුරු දැයින් ජීවන සම්පත් සැපයුවෙමු. දැනුම ඔවුන් වෙත පැමිණෙනතෙක් ඔවුන් මතභේද ඇති කර නොගත්තෝය. (නබිවරය,) සැබැවින්ම නුඹගේ පරමාධිපති, ඔවුන් කවර දෙයක් විෂයෙහි මතභේද ඇති කර ගනිමින් සිටියේ ද, (ඒ පිළිබඳව මළවුන්) නැගිටුවනු ලබන දින දී ඔවුන් අතර විනිශ්චය කරයි."/>
        <aya index="94" text="අප නුඹ වෙත පහළ කළ දෑ පිළිබඳව නුඹ සැකයෙහි පසු වන්නෙහි නම් නුඹට පෙර ධර්ම පුස්තකය කියවමින් සිටියවුන්ගෙන් (තම සැකය පිළිබඳව) විමසවු. සැබැවින්ම නුඹගේ පරමාධිපතිගෙන් නුඹ වෙත සත්‍යය පැමිණ ඇත. එබැවින් නුඹ සැක කරන්නන් අතුරින් නොවවු."/>
        <aya index="95" text="තවද නුඹ අල්ලාහ්ගේ වදන් අසත්‍යය කළවුන් අතුරින් නොවවු. එසේ (වූයේ)නම් නුඹ අලාභවන්තයින් අතුරින් පත් වන්නෙහිය."/>
        <aya index="96" text="සැබැවින්ම කවුරුන් කෙරෙහි නුඹගේ පරමාධිපතිගේ (දඬුවමේ) වදන නියම වූයේ ද (ඔවුන් නුඹගෙන් පැතූ) සෑම සාධකයක්ම ඔවුන් වෙත පැමිණිය ද, ඔවුන් වේදනීය දඬුවම දකින තුරු විශ්වාස නොකරන්නෝමය."/>
        <aya index="98" text="(අවසාන මොහොතේ) විශ්වාස කර තමන්ගේ විශ්වාසය තමන්ටම ප‍්‍රයෝජනවත් වූ කිසිදු ගම්මානයක් 'යූනුස්ගේ' පිරිසට හැර නොතිබුණේ මන්ද? ඔවුන් විශ්වාස කළ කල්හි මෙලොව ජීවිතයේ නීච දඬුවම ඔවුන්ගෙන් අපි ඉවත් කළෙමු. තවද ඔවුනට නියමිත කාලයක් දක්වා (මෙලොව) භුක්ති විඳින්නට සැලැස්වූවෙමු."/>
        <aya index="99" text="(නබිවරය,) නුඹගේ පරමාධිපති අභිමත කළේ නම් මිහිතලයේ සිටින සියල්ලෝම මුළුමනින්ම විශ්වාස කරන්නට තිබුණි. එසේ නම් ජනයා විශ්වාසිකයින් බවට පත් වන තෙක් නුඹ ඔවුනට බල කරන්නෙහි ද?"/>
        <aya index="100" text=") අල්ලාහ්ගේ අවසරයෙන් තොරව විශ්වාස කිරීමට කිසිවෙකුට නොහැකිය. ඔහු අවබෝධය නොගන්නා අයට දඬුවම ඇති කරන්නේය."/>
        <aya index="101" text="(නබිවරය,) &quot;අහස්හි හා මිහිතලයෙහි කුමක් තිබේ දැ'යි නිරීක්ෂාවෙන් බලවු.&quot; යැයි පවසවු. තවද විශ්වාස නොකරන ජනයාට සාධකයන් හා අවවාද කරන්නන් ප‍්‍රයෝජන නොදෙන්නේය."/>
        <aya index="102" text="ඔවුනට පෙර ඉකුත් වී ගියවුන්ගේ (දඬුවමේ) දිනයන් මෙන් හැර, (වෙනත් දෙයක්) ඔවුහු අපේක්ෂා කරන්නෝ ද?&quot; එබැවින් අපේක්ෂාවෙන් සිටිවු. සැබැවින්ම මම ද නුඹලා සමග අපේක්ෂාවෙන් සිටින්නන් අතුරින් වෙමි.&quot; යැයි (නබිවරය,) පවසවු."/>
        <aya index="103" text="පසුව අපි අපගේ 'රසූල්වරුන්ව' ද විශ්වාස කළවුන්ව ද (ප‍්‍රතික්ෂේපකයින්ට පහළ වූ අල්ලාහ්ගේ දඬුවමින්) මුදවා ගත්තෙමු. අප කෙරෙහි වූ වගකීමක් වශයෙන් විශ්වාසිකයින්ව ආරක්ෂා කරනුයේ එලෙසමය."/>
        <aya index="104" text="&quot;මිනිසුනි, මාගේ දහම ගැන නුඹලා සැකයෙහි පසුවන්නෙහු නම් (දැන ගනු.) අල්ලාහ් හැර නුඹලා නමදිමින් සිටින දෑ මම නොනමදිමි. එනමුත් නුඹලාව මරණයට පත් කරන අල්ලාහ්ව මම නමදිමි. තවද මම අණ කරනු ලැබුවේ විශ්වාසිකයින් අතුරින් කෙනෙකු වීමටයැ.&quot;යි පවසවු."/>
        <aya index="105" text="තවද '(ඍජූ දහම වෙත) නැඹුරු වූවෙකු ලෙසින් නුඹගේ මුහුණ දහමෙහි ස්ථාපිත කරවු. තවද (අල්ලාහ්ට) ආදේශ තබන්නන් අතුරින් නොවවු."/>
        <aya index="106" text="අල්ලාහ් හැර නුඹට ප‍්‍රයෝජනයක් කළ නොහැකි, තවද නුඹට හානියක් කළ නොහැකි දැයට නැමදුම් නොකරවු. එසේ නුඹ කළේ නම්, එවිට සැබැවින්ම නුඹ අපරාධකරුවන් අතුරින් වන්නෙහිය.' (යැයි මා හට 'වහී' පහළ කරනු ලැබීය.&quot; යනුවෙන් නබිවරය, පවසවු.)"/>
        <aya index="107" text="අල්ලාහ් නුඹව (යම්) විපතක් මගින් ස්පර්ශ කරන්නේ නම්, ඔහු හැර එය ඉවත් කරන්නෙකු නොමැත. තවද ඔහු නුඹට යම් යහපතක් අපේක්ෂා කරන්නේ නම් ඔහුගේ වරප‍්‍රසාදය වළක්වන්නෙකු නොමැත. එය තම ගැත්තන් අතුරින් ඔහු අභිමත කරන අයට ලැබීමට සලසන්නේය. තවද ඔහු අති ක්ෂමාශීලීය පරම කරුණාභරිතය."/>
        <aya index="108" text="&quot;මිනිසුනි, නුඹලාගේ පරමාධිපති වෙතින් නුඹලා වෙත සත්‍ය( අල් කුර්ආන)ය පැමිණ ඇත. කවරෙකු යහමග ලබන්නේ ද එසේ යහමග ලබනුයේ ඔහු වෙනුවෙන්මය. කවරෙකු නොමග යන්නේ ද එසේ නොමග යනුයේ තමන්ට එරෙහිවමය. තවද මම නුඹලා කෙරෙහි භාරකරුවෙකු නොවෙමි.&quot; යැයි (නබිවරය,) පවසවු."/>
        <aya index="109" text="නුඹ වෙත 'වහී' (නැමැති දේව පණිවිඩ) ලෙස පහළ කරනු ලබන දෑ අනුගමනය කරවු. තවද අල්ලාහ් (නුඹට විමුක්තිය) තීන්දු කරන තෙක් නුඹ ඉවසීමෙන් සිටිවු. තවද ඔහු තීන්දු ලබා දෙන්නන්ගෙන් අති ශ්‍රේෂ්ඨය."/>
    </sura>
    <sura index="11" name="">
        <aya index="1" text="අලිෆ්, ලාම්, රා. (මෙය) ධර්ම පුස්තකයකි. එහි වදන් ස්ථාපිත කරනු ලැබ පසුව සර්ව ප‍්‍රඥාවන්ත අභිඥානවන්තයාණන් (වූ අල්ලාහ්) වෙතින් එය පැහැදිලි කරනු ලැබ ඇත."/>
        <aya index="2" text="&quot;අල්ලාහ් හැර (වෙනත් කිසිවක්) නුඹලා නොනමදිවු. සැබැවින්ම මම ඔහුගෙන් වූ නුඹලාට අවවාද කරන්නෙකු හා ශුභාරංචි දන්වන්නෙකු වෙමි.&quot; යැයි ද (නබිවරයා විසින් ජනයින්ට පැහැදිලි කරනු ලැබ ඇත.)"/>
        <aya index="3" text="&quot;තවද නුඹලා නුඹලාගේ පරමාධිපතිගෙන් පාප ක්ෂමාව ඇයැදිවු. පසුව ඔහු වෙත පශ්චාත්තාප වී යොමු වවු. (එසේ කළේ නම්) නියම කරනු ලැබූ කාලයක් දක්වා ඔහු නුඹලාට අලංකාර ජීවන සම්පත් භුක්ති විඳින්නට සලස්වන්නේය. තවද භාග්‍යය හිමි සෑම කෙනෙකුටම ඔහුගේ වරප‍්‍රසාදය(වේතනය) ඔහු පිරිනමන්නේය. (නමුත්) නුඹලා පිටුපෑවාහු නම්, එවිට සැබැවින්ම මහත් වූ දිනයක දඬුවම නුඹලා කෙරෙහි (සිදුවීම පිළිබඳව) මම බිය වන්නෙමි."/>
        <aya index="4" text="නුඹලාගේ නැවත යොමු වන ස්ථානය අල්ලාහ් වෙතය. තවද ඔහු සියලු දෑ කෙරෙහි අති බලසම්පන්නය."/>
        <aya index="5" text="දැන ගනිවු. සැබැවින්ම ඔවුන් ඔහුගෙන්(අල්ලාහ්ගෙන්) සැඟවෙනු පිණිස ඔවුහු (පහතට නැවී) තමන්ගේ ළය පෙදෙස් වසා ගන්නෝය. දැන ගනිවු. ඔවුන්ගේ වස්ත‍්‍රයන් වලින් ඔවුන් ආවරණය වන කල්හි ඔවුන් සඟවන දෑ ද ඔවුන් හෙළිදරව් කරන දෑ ද ඔහු දන්නේය. සැබැවින්ම ඔහු සිත් තුළ ඇති දෑ පිළිබඳව සර්වඥය."/>
        <aya index="6" text="මිහිතලයෙහි (වෙසෙන) කවර ජීවියෙකු වුව ද ඒවායෙහි ජීවන සම්පත් අල්ලාහ් කෙරෙහිම මිස (වෙනකෙකු කෙරෙහි භාර වන්නේ) නැත. තවද ඒවායෙහි (මෙලොව) නවාතැන ද ඒවායෙහි සමුගෙන (නැවත) යන තැන(මතු ලොව) ද ඔහු දනී. සෑම දැයක්ම පැහැදිලි වූ (ලව්හුල් 'මහ්ෆූල්' නම්) පුස්තකයෙහිය."/>
        <aya index="7" text="තවද දින සයකින් අහස් හා මිහිතලය මැව්වේ ඔහුමය. (මේවා මැවීමට පෙර) ඔහුගේ 'අර්ෂය' ජලය මත විය. ඔහු (අහස් හා මිහිතලය මැව්වේ) නුඹලාව නුඹලා අතුරින් කවරෙකු ක‍්‍රියාවෙන් උතුම් ද යන්න පිරික්සනු පිණිසය. (නබිවරය,) නුඹ (ප‍්‍රතික්ෂේපකයින්ට) &quot;සැබැවින්ම නුඹලා මරණයෙන් පසුව යළි නැගිටුවනු ලබන්නන්&quot; යැයි පැවසුවේ නම් &quot;සැබැවින්ම මෙය පැහැදිලි හූනියමක් මිස නැතැ&quot;යි ප‍්‍රතික්ෂේප කළවුන් පවසති."/>
        <aya index="8" text="තවද නියමිත කාලයක් දක්වා දඬුවම අපි ඔවුන්ගෙන් ප‍්‍රමාද කළේ නම්, &quot;එය වළක්වන්නේ කුමක් දැ?&quot;යි ඔවුහු (සමච්චලයෙන්) පවසන්නෝමය. දැන ගනිවු, ඔවුන් වෙත එය(දඬුවම) පැමිණෙන දින ඔවුන්ගෙන් එය හරවනු ලබන්නේ නැත. තවද ඔවුන් කවර දෙයක්(දඬුවමක්) පිළිබඳව සමච්චල් කරමින් සිටියේ ද එය ඔවුන්ව වෙළා ගනු ඇත."/>
        <aya index="9" text="තවද අපි මිනිසාට අපගෙන් වූ දයාලුභාවයක් රස විඳින්නට සලස්වා පසුව එය ඔහුගෙන් ඉවත් කළේ නම් සැබැවින්ම ඔහු අපේක්ෂා සුන් වූවෙකු, අකෘතඥයෙකු වන්නේය."/>
        <aya index="10" text="ඔහුව ස්පර්ශ කළා වූ පීඩාවකට පසුව අපි ඔහුට භාග්‍යයක් රස විඳීමට සැලැස්වූයේ නම් &quot;මාගෙන් නරකයන් ඉවත් වී ගියේයැ&quot;යි ඔහු පවසන්නේමය. (එවිට) සැබැවින්ම ඔහු (ආඩම්භරයෙන්) සතුටු වූවෙකු, (අල්ලාහ්ට අකෘතඥ වී) තමන්වම වර්ණනා කරන්නෙකු වන්නේය."/>
        <aya index="11" text="(නමුත් තමන්ට ඇති වූ පීඩාව) ඉවසා යහකම් කළවුන් හැරය. ඔවුන්ටමය පාප ක්ෂමාව හා මහත් වූ වේතනය ඇත්තේ."/>
        <aya index="12" text="(නබිවරය,) එවිට &quot;ඔහු වෙත නිධානයක් පහළ කරනු ලැබිය යුතු නොවේ ද? එසේ නොමැතිනම් ඔහු සමග මලක්වරයෙකු පැමිණිය යුතු නොවේ දැ&quot;යි ඔවුන් (නුඹ ගැන) පැවසීමෙන් නුඹ වෙත පහළ කරනු ලැබූ දැයින් සමහරක් නුඹ (ප‍්‍රචාරය නොකර) අත්හැරිය හැක්කේය. තවද නුඹගේ හදවත එමගින් පටු විය හැක්කේය. සැබැවින්ම නුඹ අවවාද කරන්නෙකුමය. තවද අල්ලාහ් සියලු දෑ කෙරෙහි භාරකරුය."/>
        <aya index="13" text="එසේ නොමැතිනම් &quot;ඔහු මෙ(ම අල් කුර්ආන)ය ගොතා පැවසුවේයැ&quot;යි ඔවුහු පවසන්නෝ ද? (නබිවරය,) &quot;නුඹලා සත්‍යවාදීන්ව සිටියෙහු නම් අල්ලාහ් හැර නුඹලාට හැකියාව ඇත්තන්ව කැඳවා මෙය මෙන් ගොතනු ලැබූ පරිච්ඡේද දහයක් නුඹලා ගෙන එවු.&quot; යැයි නුඹ පවසවු."/>
        <aya index="14" text="නුඹලාට ඔවුන් පිළිතුරු නොදෙන්නේ නම්, &quot;මෙය පහළ කරනු ලැබුවේ අල්ලාහ්ගේ ඥානයෙන් බව ද ඔහු හැර (නැමදුමට) වෙනත් දෙවියෙකු නොමැති බව ද නුඹලා දැන ගනිවු. එබැවින් නුඹලා අවනතවන්නන් වන්නෙහු ද?&quot; (යැයි ඔවුනට පවසවු.)"/>
        <aya index="15" text="කවරෙකු මෙලොව ජීවිතය හා එහි අලංකාරය අපේක්ෂා කරන්නෙකු වන්නේද අපි ඔවුන් වෙත ඔවුන්ගේ ක‍්‍රියාවන්(හි ප‍්‍රතිඵල) මෙ(ලොවෙ)හි දී සම්පූර්ණයෙන් පිරිනමන්නෙමු. තවද ඔවුහු මෙහි අඩුවක් කරනු නොලබන්නෝය."/>
        <aya index="16" text="මතු ලොවෙහි (නිරා) ගින්න හැර තමන්හට වෙනත් කිසිවක් නොමැත්තෝ ඔවුහුමය. තවද එ(ම ලෞකික ජීවිතයෙ)හි ඔවුන් කළ (යහ)දැය (විනිශ්චය දිනයෙහි) නිෂ්ඵල විය. තවද ඔවුන් කරමින් සිටි දැය අවලංගු වූවක්ය."/>
        <aya index="17" text="තම පරාමාධිපතිගෙන් වූ පැහැදිලි සාධකයක් (වන අල් කුර්ආනය) මත සිටින්නා('මුහම්මද්'), ඔහුගෙන්(පරාමාධිපතිගෙන්) වූ සාක්ෂිකරුවෙකු (වන 'ජිබ්රීල්') එ(ම කුර්ආන)යට මතුව (එම කුර්ආනය සත්‍යය බවට තහවුරු කරන්නෙකු ලෙස) සිටිය දී තවද එ(ම කුර්ආන)යට පෙර 'මූසාගේ' ධර්ම පුස්තකය (එය සත්‍ය කරමින් ඔහුගේ ජනයාට) මග පෙන්වීමක් හා දයාවක් ලෙස තිබිය දී (පැහැදිලි සාධකයෙහි සිටින ඔහු වෙනත් පුද්ගලයින් මෙන් වන්නේ) ද? (එම මූසාගේ ධර්ම පුස්තකය විශ්වාස කරන) මොවුන් එ(ම කුර්ආන)ය විශ්වාස කරන්නෝය. තවද සේනාංකයන් අතුරින් කවරෙකු එය ප‍්‍රතික්ෂේප කරන්නේද එවිට ඔහුගේ පොරොන්දු වූ ස්ථානය (නිරා) ගින්නය. (නබිවරය,) එබැවින් නුඹ එය පිළිබඳව සැකයෙහි පසු නොවවු. සැබැවින්ම එය නුඹගේ පරමාධිපතිගෙන් වූ සත්‍යයකි. එනමුත් මිනිසුන් අතුරින් බොහෝ දෙනා (ඒ බව) විශ්වාස නොකරති."/>
        <aya index="18" text="අල්ලාහ් පිළිබඳව බොරු ගොතන අයට වඩා මහත් අපරාධකරුවා කවරෙක් ද? (විනිශ්චය දින) ඔවුන් ඔවුන්ගේ පරමාධිපති වෙත ඉදිරිපත් කරනු ලබන්නෝය. &quot;තම පරමාධිපතිට එරෙහිව අසත්‍යය කළවුන් මොවුන්මය&quot; යැයි සාක්ෂිකරුවන්('රසූල්වරුන්') පවසන්නෝය. දැන ගනිවු. අපරාධකරුවන් කෙරෙහි අල්ලාහ්ගේ ශාපය ඇත."/>
        <aya index="19" text="(ඔවුන්) කවරහුදයත් අල්ලාහ්ගේ මාර්ගයෙන් (ජනයා) වළක්වති. තවද එහි ඇද සොයති. තවද මතුලොව පිළිබඳව ප‍්‍රතික්ෂේප කරන්නන් ඔවුන්මය."/>
        <aya index="20" text="ඔවුන් මිහිතලයෙහි (අල්ලාහ්ගේ 'දඬුවමින්' මිදෙන්නන් නොවන්නෝය. තවද අල්ලාහ් හැර (වෙනත්) භාරකරුවන් කිසිවෙකු ඔවුනට නොවීය. ඔවුනට දඬුවම ගුණ කරනු ලබන්නේය. ඔවුන් (සත්‍යය) සවන් දෙන්නට හැකියාව ලබන්නන් නොවෙති. තවද බලන්නන් ද නොවෙති."/>
        <aya index="21" text="ඔවුහුමය තමන් තමන්ටම පාඩු ඇති කර ගත්තවුන් වන්නෝ. තවද ඔවුන් ගොතමින් සිටි දෑ ඔවුන්ගෙන් මුළා වී ගියේය."/>
        <aya index="22" text="සත්‍යයවශයෙන්ම ඔවුහුමය මතු ලොවෙහි දැඩි අලාභවන්තයින් වන්නෝ."/>
        <aya index="23" text="සැබැවින්ම විශ්වාස කර යහකම් කර තම පරමාධිපති වෙත නැඹුරු වූ අය වන ඔවුහුමය (ස්වර්ග) උයනේ සගයන් වන්නෝ. ඔවුහු එහි සදාතනිකයෝ වෙති."/>
        <aya index="24" text="(මෙම) දෙපිරිසට උපමාව නම් අන්ධ හා බිහිරි තැනැත්තා ද පෙනුමැති හා ශ‍්‍රවණය ඇති තැනැත්තා ද මෙන් ය. උපමාවෙන් මොවුන් දෙදෙනා එක සමාන වන්නේ ද? එබැවින් (මේ පිළිබඳව) නුඹලා මෙනෙහි නොකරන්නෙහු ද?"/>
        <aya index="25" text="සැබැවින්ම අපි 'නූහ්ව' ඔහුගේ ජනයා වෙත එව්වෙමු. &quot;සැබැවින්ම මා නුඹලාට පැහැදිලි අවවාද කරන්නෙකු වෙමි.&quot;"/>
        <aya index="26" text="&quot;එනම් නුඹලා අල්ලාහ් හැර (වෙනත් අයට) නොනමදිවු. සැබැවින්ම මම නුඹලා කෙරෙහි (පැමිණෙන) වේදනීය දිනයේ දඬුවම පිළිබඳව බියවෙමි.&quot; (යැයි නූහ් පැවසුවේය.)"/>
        <aya index="27" text="එවිට ඔහුගේ ජනයා අතුරින් ප‍්‍රතික්ෂේප කළ ප‍්‍රධානීහු &quot;නුඹව අප මෙන් මිනිසෙකු ලෙස මිස අපි නොදකිමු. තවද බොළඳ අදහසින් යුතුව අපගෙන් පහත් වූ අය මිස (වෙනත් කිසිවෙකු) නුඹව අනුගමනය කරනු අපි නොදකිමු. තවද අපට වඩා නුඹලාට කිසිදු ශ්‍රේෂ්ඨත්වයක් ඇති බව ද අපි නොදකිමු. එහෙත් අපි නුඹලාව අසත්‍යය ප‍්‍රකාශ කරන්නන් ලෙස සිතන්නෙමු&quot; යැයි පැවසුවෝය."/>
        <aya index="28" text="ඔහු(නූහ් මෙසේ) පැවසුවේය. &quot;මාගේ ජනයිනි, මම මාගේ පරමාධිපතිගෙන් වූ පැහැදිලි සාධකයක් මත වී ඔහු වෙතින් වූ දයාව('නබිත්වය') ඔහු මට පිරිනමා එය නුඹලා(ගේ දෑස් වල)ට (නොපෙනෙන ලෙස) සඟවනු ලැබුවේ නම් නුඹලා එය පිළිකුල් කරන්නන්ව සිටිය දී අපි නුඹලාට එය (පිළිපදින ලෙස) බල කළ හැක්කේ දැ'යි නුඹලා අවධානය කළෙහු ද?"/>
        <aya index="29" text="තවද මාගේ ජනයිනි, මේ වෙනුවෙන් මම නුඹලාගෙන් ධනය නොඇයැදිමි. මාගේ වේතනය අල්ලාහ් කෙරෙහි මිස නැත. තවද මම විශ්වාස කළවුන්ව පලවා හරින්නෙකු ද නොවෙමි. සැබැවින්ම ඔවුහු ඔවුන්ගේ පරමාධිපතිව මුණ ගැසෙන්නන් වන්නෝය. එනමුත් මම නුඹලාව අඥාන පිරිසක් ලෙස දකින්නෙමි."/>
        <aya index="30" text="තවද මාගේ ජනයිනි, මම ඔවුන්ව පලවා හැරියේ නම් අල්ලාහ්ගෙන් (වූ දඬුවමින් ආරක්ෂා වීමට) මාහට උදවු කරන්නේ කවරෙකු ද? එබැවින් (මේ පිළිබඳව) නුඹලා මෙනෙහි නොකරන්නෙහු ද?"/>
        <aya index="31" text="තවද මා අබියස අල්ලාහ්ගේ ධන සම්භාරයන් ඇතැ'යි මම නුඹලාට නොපවසන්නෙමි. තවද ගුප්ත දෑ (පිළිබඳව) මම නොදනිමි. සැබැවින්ම මම 'මලක්වරයෙකු' යැයි ද මම නොපවසන්නෙමි. තවද නුඹලාගේ ඇස් පහත් කොට සලකන්නන් (වූ දිළින්ඳන්) වන ඔවුනට අල්ලාහ් කිසිදු යහපතක් නොපිරිනමන්නේ යැයි ද මම නොපවසන්නෙමි. අල්ලාහ් ඔවුන්ගේ සිත් තුළ ඇති දෑ පිළිබඳව මැනවින් දන්නාය. සැබැවින්ම මම (එසේ කීවේ නම්) එවිට අපරාධකරුවන් අතුරින් වන්නෙමි.&quot;"/>
        <aya index="32" text="&quot;අහෝ නූහ්! නුඹ අප සමග තර්ක කළෙහිය. තවද නුඹ අපගේ තර්කය අධික කළෙහිය. එසේ නුඹ සත්‍යවාදීන් අතුරින් (කෙනෙකු) වූයේ නම් නුඹ අපට (දඬුවමින්) අවවාද කළ දෑ අප වෙත ගෙන එවු.&quot; යැයි ඔවුහු පැවසුවෝය."/>
        <aya index="33" text="&quot;අල්ලාහ්මය තමා අභිමත කළේ නම් නුඹලා වෙත එය(දඬුවම) ගෙන එනුයේ. තවද නුඹලා (අල්ලාහ්ගේ 'දඬුවමින්' මිදෙන්නන්ව නැත.&quot; යැයි ඔහු(නූහ්) පැවසුවේය."/>
        <aya index="34" text="&quot;තවද අල්ලාහ් නුඹලාව නොමග යැවීමට අපේක්ෂා කරන්නෙකුව සිටියේ නම් මම නුඹලාට උපදෙස් දීමට අපේක්ෂා කළේ නම් ද මාගේ උපදෙස නුඹලාට ප‍්‍රයෝජනවත් නොවන්නේය. ඔහු නුඹලාගේ පරමාධිපතිය. තවද ඔහු වෙතමය නුඹලා නැවත යොමු කරනු ලබනුයේ.&quot; (යැයි ද නූහ් පැවසුවේය.)"/>
        <aya index="35" text="එසේ නොමැතිනම් &quot;ඔහු මෙ(ම අල් කුර්ආන)ය ගොතා පැවසුවේයැ&quot;යි (මක්කාවාසී ප‍්‍රතික්ෂේපක) ඔවුන් පවසන්නෝ ද? (නබිවරය,) නුඹ පවසවු &quot;මම එය ගෙතුවේ නම් එවිට මාගේ වරද මා කෙරෙහිම (අත්වන්නේ)ය. තවද නුඹලා කරන වරදින් මම නිදොස් වෙමි.&quot;"/>
        <aya index="36" text="(මෙතෙක්) විශ්වාස කළවුන් හැර (වෙනත් කිසිවෙකු) නුඹගේ ජනයින් අතුරින් විශ්වාස නොකරන්නෝමය. එබැවින් ඔවුන් කරමින් සිටි දෑ පිළිබඳව නුඹ දුකට පත් නොවවු. යැයි නූහ් වෙත 'වහී' (නැමැති දේව පණිවිඩ) පහළ කරනු ලැබීය."/>
        <aya index="37" text="තවද අපගේ අධීක්ෂණය යටතේ හා අපගේ 'වහී' (නැමැති දේව පණිවිඩය) පරිදි නුඹ නැව සාදවු. තවද නුඹ අපරාධ කළවුන් විෂයෙහි මා සමග කතා නොකරවු. සැබැවින්ම ඔවුහු ගිල්වනු ලබන්නන්ය."/>
        <aya index="38" text="ඔහු නැව සෑදුවේය. ඔහුගේ ජනයා අතුරින් වූ ප‍්‍රධානීන් ඔහු අසලින් ගමන් කරන සෑම අවස්ථාවකම ඔහුව සමච්චල් කළෝය. &quot;නුඹලා අපව සමච්චල් කරන්නෙහු නම් නුඹලා සමච්චල් කළාක් මෙන්ම සැබැවින්ම අපි ද නුඹලාව සමච්චල් කරන්නෙමු.&quot; යැයි ඔහු(නූහ්) පැවසුවේය."/>
        <aya index="39" text="&quot;තමන්ව නින්දා කරන දඬුවමක් තමන් වෙත පැමිණ සදාතනික දඬුවමක් තමන් කෙරෙහි පහළ වන්නේ යැයි නුඹලා මතු දැන ගනු ඇත.&quot; (යැයි ද නූහ් පැවසුවේය.)"/>
        <aya index="40" text="අපගේ අණ පැමිණ ලිපෙන් ජලය උනන්නට ගත් විට (අහෝ නූහ්!) &quot;සෑම (සත්ව) වර්ගයකින්ම ජෝඩුව බැගින් ද (නුඹගේ පවුලේ උදවිය වන) ඔවුන් අතුරින් කවරෙකු කෙරෙහි (දඬුවමේ) වදන පෙරටු වූයේ ද ඔවුන් හැර නුඹගේ පවුලේ (අන්) උදවිය ද විශ්වාස කළවුන්ව ද එ(ම නැවෙ)හි උසුලවු&quot; යැයි අපි පැවසුවෙමු. තවද ස්වල්ප දෙනෙක් මිස ඔහු සමග විශ්වාස නොකළෝය."/>
        <aya index="41" text="&quot;නුඹලා මෙයට ගොඩ වවු. මෙය යාත‍්‍රා කිරීම ද එය නතර වීම ද අල්ලාහ්ගේ නාමයෙනි. සැබැවින්ම මාගේ පරමාධිපති අති ක්ෂමාශීලීය පරම කරුණාභරිතය.&quot; යැයි ඔහු('නූහ්') පැවසුවේය."/>
        <aya index="42" text="තවද එය කඳු මෙන් වූ රළ අතර ඔවුන් සමග යාත‍්‍රා කළේය. නූහ් (තමන්ගෙන්) ඈත්ව සිටි තම පුතණුවන් අමතා &quot;මාගේ පුතණුවනි, අප සමග (නැවට) ගොඩ වවු. තවද ප‍්‍රතික්ෂේපකයින් සමග නොවවු&quot; යැයි පැවසුවේය."/>
        <aya index="43" text="&quot;ජලයෙන් මා ආරක්ෂා කරන කන්දකට මම නැග ගනිමි&quot; යැයි ඔහු(නූහ්ගේ පුත්) පැවසුවේය. &quot;අද දින අල්ලාහ් කරුණාව දැක්වූවන් හැර ඔහුගේ (දඬුවමේ) විධානයෙන් ආරක්ෂා කරන කිසිවෙකු නැත&quot; යැයි ඔහු(නූහ්) පැවසුවේය. තවද රළ පහර ඔවුන් දෙදෙනා අතර ආවරණයක් විය. එවිට ඔහු ගිලී ගියවුන් අතුරින් (කෙනෙකු) විය."/>
        <aya index="44" text="&quot;අහෝ මහ පොළොව! නුඹ නුඹගේ ජලය උරා ගනිවු. අහෝ අහස! නුඹ (නුඹගේ වර්ෂාව) නතර කර ගනිවු&quot; යැයි (අල්ලාහ් විසින්) පවසනු ලැබීය. තවද ජලය සිඳී ගියේය. (ඔවුන් විනාශ කරනු ලැබ ඔවුන්ගේ විනාශයේ) කරුණ ද සම්පූර්ණ කරනු ලැබීය. එය(එම නැව) ජූදි (නම් කන්ද) මත රැඳිණ. අපරාධකාර ජනයා (අල්ලාහ්ගේ ආශිර්වාදයෙන්) දුරස්ථයැ&quot;යි ද පවසනු ලැබීය."/>
        <aya index="45" text="තවද නූහ් තම පරමාධිපති අමතා &quot;මාගේ පරමාධිපතියාණනි, සැබැවින්ම මාගේ පුතණුවන් මාගේ පවුලේ අය අතුරින්මය. තවද ඔබගේ පොරොන්දුව සැබෑවකි. තවද ඔබ විනිශ්චයකරුවන් අතුරින් අති ශ්‍රේෂ්ඨ විනිශ්චයකරුය.&quot; යැයි පැවසීය."/>
        <aya index="46" text="ඔහු(අල්ලාහ්) &quot;අහෝ නූහ්! සැබැවින්ම ඔහු නුඹගේ පවුලේ අය අතුරින් (කෙනෙකු) නොවන්නේය. සැබැවින්ම ඔහු දැහැමි නොවන ක‍්‍රියාව(න් කරන්නෙ)කි. එබැවින් කවර දෙයක් පිළිබඳව නුඹට දැනුමක් නැත්තේ ද එය මගෙන් නොඅසවු. නුඹ අඥානයින් අතුරින් නොවිය යුතු යැයි මම නුඹට උපදෙස් දෙන්නෙමි&quot; යැයි පැවසුවේය."/>
        <aya index="47" text="&quot;මාගේ පරමාධිපතියාණනි, කවර දෙයක් පිළිබඳව මට දැනුමක් නැත්තේ ද එය ඔබගෙන් ඉල්ලීමෙන් මම ආරක්ෂාව පතන්නෙමි. නුඹ මට පාප ක්ෂමාව නොදුන්නේ නම් තවද නුඹ මට කරුණාව නොදැක්වූයේ නම් මම අලාභවන්තයින් අතුරින් (කෙනෙකු) වෙමි යැයි&quot; ඔහු(නූහ්) පැවසුවේය."/>
        <aya index="48" text="&quot;අහෝ නූහ්! නුඹ වෙත ද නුඹ සමග වූවන් අතුරින් සිටින ප‍්‍රජාවන් වෙත ද අපගෙන් වූ ශාන්තිය හා අභිවෘද්ධිය සමග (නැවෙන්) පහළට බසිවු. (ඔවුන් අතුරින්) යම් ප‍්‍රජාවන්, ඔවුනට අපි (මෙලොව) භුක්ති විඳින්නට සලස්වන්නෙමු. පසුව අපගෙන් වූ වේදනීය දඬුවමක් ඔවුන්ව ස්පර්ශ කරනු ඇත.&quot; යැයි පවසනු ලැබීය."/>
        <aya index="49" text=" (නබිවරය) මේවා අපි නුඹ වෙත 'වහී'(දේව පණිවිඩ) පහළ කළ (නුඹ) නොදුටු පුවත් අතුරිනි. මෙ(ම කුර්ආන)යට පෙර නුඹ ද නුඹගේ පිරිස ද මෙය දැන නොසිටියෝය. එබැවින් නුඹ(ට ඇති වන හිංසනයන්) ඉවසවු. සැබැවින්ම (ප‍්‍රශංසනීය) අවසානය බිය භක්තිකයින්හටය."/>
        <aya index="50" text="තවද 'ආද්' (ජනයා) වෙත ඔවුන්ගේ සහෝදර හූද්වය ( අප විසින් යවනු ලැබුවේ). &quot;මාගේ ජනයිනි, නුඹලා අල්ලාහ්ට (පමණක්) නැමදුම් කරවු. ඔහු හැර වෙනත් දෙවියෙකු නුඹලාට නැත. නුඹලා (අල්ලාහ් කෙරෙහි අසත්‍යය) ගොතන්නන්ව මිස නැත.&quot; යැයි ඔහු පැවසුවේය."/>
        <aya index="51" text="&quot;මාගේ ජනයිනි, මේ වෙනුවෙන් මම නුඹලාගෙන් (කිසිදු) වේතනයක් නොඅයැදිමි. මාගේ වේතනය මා මැවූ කෙනා කෙරෙහි මිස නැත. එබැවින් (මේ බව) නුඹලා අවබෝධ කර නොගන්නෙහු ද?"/>
        <aya index="52" text="තවද මාගේ ජනයිනි, නුඹලා නුඹලාගේ පරමාධිපතිගෙන් පාප ක්ෂමාව ඇයැදිවු. පසුව ඔහු වෙත පශ්චාත්තාප වී යොමු වවු. (එසේ කළේ නම්) ඔහු නුඹලා වෙත අහසින් (වර්ෂාව අවශ්‍ය පරිදි) අධිකව යවන්නේය. තවද ඔහු නුඹලාගේ ශක්තිය සමග (තවත්) ශක්තිය වර්ධනය කරන්නේය. තවද වැරදිකරුවන් ලෙස නුඹලා (ඔහුට) පිටු නොපවු&quot; (යැයි ද ඔහු පැවසුවේය.)"/>
        <aya index="53" text="(එයට) ඔවුහු &quot;අහෝ හූද්! නුඹ අප වෙත (කිසිදු) සාධකයක් ගෙන ආවේ නැත. තවද නුඹගේ ප‍්‍රකාශය හේතුවෙන් අපි අපගේ දෙවිවරුන්ව අත් හරින්නන් නොවෙමු. තවද අපි නුඹව විශ්වාස කරන්නන් ද නොවෙමු.&quot; යැයි පැවසුවෝය."/>
        <aya index="54" text="&quot;අපගේ දෙවිවරුන් අතුරින් සමහරු (නුඹ ඔවුනට බැණ වැදුණු හේතුවෙන්) නුඹට නරකක් ඇති කළා යැයි මිස අපි නොපවසන්නෙමු.&quot; (එයට) ඔහු &quot;සැබැවින්ම මම අල්ලාහ්ව (ඒ සඳහා) සාක්ෂිකරුවෙකු බවට පත් කරන්නෙමි. නුඹලා ඔහු(අල්ලාහ්) හැර ආදේශ තබන (වෙනත්) දැයින් මම නිදොස් වූවෙකු යැයි නුඹලා ද සාක්ෂි දරවු. එබැවින් නුඹලා සියල්ලෝම මට (එරෙහිව) කුමන්ත‍්‍රණය කරවු. පසුව නුඹලා මට අවකාශය ලබා නොදෙවු.&quot; යැයි පැවසුවේය. &quot;සැබැවින්ම මම මාගේ පරමාධිපති ද නුඹලාගේ පරමාධිපති ද වන අල්ලාහ් කෙරෙහි (සියල්ල) භාර කළෙමි. කිසිදු ජීවියෙකු තමන්ගේ නළල් කෙස් රොදින් (අල්ලාහ් වන) ඔහු අල්ලා ගන්නෙකුව මිස නැත. සැබැවින්ම මාගේ පරමාධිපති ඍජු මාර්ගයක් මතය."/>
        <aya index="56" text="තවද නුඹලා පිටුපෑවාහු නම් නුඹලා වෙත කවර දෙයක් සමග මා එවනු ලැබුවේ ද සැබැවින්ම (එය) මා නුඹලාට ප‍්‍රචාරය කළෙමි. (එසේනම්,) මාගේ පරමාධිපති නුඹලා නොවන (වෙනත්) සමූහයක් නියෝජනයට පත් කරන්නේය. තවද නුඹලා ඔහුට කිසිදු හිංසාවක් (කිසිසේත්ම) කළ නොහැකිය. සැබැවින්ම මාගේ පරමාධිපති සියලු දෑ කෙරෙහි පරම ආරක්ෂකය.&quot; (යැයි 'හූද්' පැවසුවේය.)"/>
        <aya index="57" text="අපගේ (දඬුවමේ) අණ (ඔවුන් වෙත) පැමිණි කල්හි අපගෙන් වූ දයාව හේතුවෙන් 'හූද්ව' ද ඔහු සමග වූ විශ්වාස කළවුන් ද අපි මුදවා ගත්තෙමු. තවද දැඩි දඬුවමකින් ද ඔවුන්ව අපි මුදවා ගත්තෙමු."/>
        <aya index="58" text="තමන්ගේ පරමාධිපතිගේ සංඥාවන් ප‍්‍රතික්ෂේප කර, ඔහුගේ 'රසූල්වරුන්ට' පිටුපා, මුරණ්ඩු බලගතු වූ සියල්ලන්ගේ විධානයක්ම අනුගමනය කළ, ආද්වරුන්(ගේ වෘත්තාන්තය) වන්නේ මෙයයි."/>
        <aya index="59" text="තවද මෙලොවෙහි ද (මළවුන්) නැගිටුවනු ලබන දින ද ශාපයක් මගින් ඔවුහුව ලුහුබඳිනු ලබන්නෝය. දැන ගනිවු, සැබැවින්ම 'ආද්වරු' තම පරමාධිපතිව ප‍්‍රතික්ෂේප කළෝය. දැන ගනිවු, හූද්ගේ ජනයා වන ආද් (ජනයා අල්ලාහ්ගේ ආශිර්වාදයෙන්) දුරස්ථය."/>
        <aya index="60" text="තවද 'සමූද්' (ජනයා) වෙත ඔවුන්ගේ සහෝදර 'සාලිහ්ව' ය( අප විසින් යවනු ලැබුවේ). &quot;මාගේ ජනයිනි, නුඹලා අල්ලාහ්ට (පමණක්) නැමදුම් කරවු. ඔහු හැර වෙනත් දෙවියෙකු නුඹලාට නැත. ඔහු නුඹලාව මිහිතලයෙන් නිර්මාණය කළේය. තවද එහි නුඹලාව පදිංචි කෙරෙව්වේය."/>
        <aya index="61" text="-එබැවින් නුඹලා ඔහුගෙන් පාප ක්ෂමාව ඇයැදිවු. පසුව ඔහු වෙත පශ්චාත්තාප වී යොමු වවු. සැබැවින්ම මාගේ පරමාධිපති සමීපතමයාය. පිළිතුරු දෙන්නාය&quot; යැයි ඔහු පැවසුවේය."/>
        <aya index="62" text="(එයට) ඔවුහු &quot;අහෝ සාලිහ්! මෙයට පෙර නුඹ අප අතර බලාපොරොත්තු තැබිය හැක්කෙකුව සිටියෙහිය. අපගේ මුතුන් මිත්තන් නැමදූ දෑ අප නැමදීමෙන් නුඹ අපව වළක්වන්නෙහි ද? තවද නුඹ අපව කවර දෙයක් වෙත කැඳවමින් සිටින්නේ ද සැබැවින්ම එහි අපි දැඩි ව්‍යාකූල සැකයෙහි පසුවන්නෙමු.&quot; යැයි පැවසුවෝය."/>
        <aya index="63" text="(එයට) ඔහු(සාලිහ්) &quot;මාගේ ජනයිනි, මම මාගේ පරමාධිපතිගෙන් වූ පැහැදිලි සාධකයක් මත වී ඔහුගෙන් වූ දයාව('නබිත්වය') ඔහු මට පිරිනමා තිබිය දී මම අල්ලාහ්ට පිටුපෑවෙහු නම් ඔහුගෙන් (වූ දඬුවමින් ආරක්ෂා වීමට) මාහට උදවු කරන්නේ කවරෙකු දැ?යි නුඹලා අවධානය යොමු කළෙහු ද? එවිට මට පාඩුව මිස වෙනත් කිසිවක් නුඹලා වැඩි නොකරන්නෙහුය.&quot; යැයි පැවසුවේය."/>
        <aya index="64" text="තවද &quot;මාගේ ජනයිනි, මෙය නුඹලාට සංඥාවක් ලෙස වූ අල්ලාහ්ගේ ඔටුදෙන ය. එබැවින් අල්ලාහ්ගේ මිහිතලයෙහි අනුභව කරන්නට ඌ අත හැර දමවු. තවද කිසිඳු නරකයකින් ඌව ස්පර්ශ නොකරවු. (එසේ කළේ නම්) එවිට සමීපයෙන් වූ දඬුවමක් නුඹලාව ග‍්‍රහණය කරන්නේය.&quot; (යැයි ද සාලිහ් පැවසුවේය.)"/>
        <aya index="65" text="නමුත් ඔවුහු (ගෙල සිඳ දමා) ඌව ඝාතනය කළෝය. &quot;නුඹලා නුඹලාගේ නිවෙස් තුළ දින තුනක් (පමණක්) භුක්ති විඳිවු. මෙය අසත්‍යය නොවන ප‍්‍රතිඥාවකි.&quot; යැයි ද ඔහු පැවසුවේය."/>
        <aya index="66" text="එබැවින් අපගේ (දඬුවමේ) අණ පැමිණි කල්හි අපි අපගෙන් වූ දයාවෙන් සාලිහ්ව ද ඔහු සමග වූ විශ්වාස කළවුන්ව ද මුදවා ගත්තෙමු. තවද (ඔවුන්ව) එදින අවමානයෙන් ද (අපි මුදවා ගත්තෙමු.) සැබැවින්ම නුඹගේ පරමාධිපති වන ඔහුය සර්ව ශක්තිසම්පන්න අති බලසම්පන්න වන්නේ."/>
        <aya index="67" text="අපරාධ කළවුන්ව මහා හඬ ග‍්‍රහණය කළේය. තවද ඔවුහු උදෑසන ඔවුන්ගේ නිවෙස් තුළම දණින් වැටී (මිය ගිය තත්ත්වයේ) පසු වූහ."/>
        <aya index="68" text="ඔවුන් එ(ම නිවෙස්)හි වාසය නොකළාක් මෙනි. දැන ගනිවු. සැබැවින්ම 'සමූද්වරුන්' තම පරමාධිපතිව ප‍්‍රතික්ෂේප කළෝය. දැන ගනිවු. සමූද්වරුන් (අල්ලාහ්ගේ ආශිර්වාදයෙන්) දුරස්ථය."/>
        <aya index="69" text="සැබැවින්ම අපගේ දූතයින්(මලක්වරුන්) ශුභාරංචි රැගෙන 'ඉබ්රාහීම්' වෙත පැමිණ 'සලාම්'(ශාන්තිය අත් වේවා!) යැයි පැවසුවෝය. ඔහු ද 'සලාම්' යැයි පැවසුවේය. එවිට ඔහු (ආගන්තුකයින් වෙත) බැදපු (පුෂ්ටිමත්) වසුපැටවකු ගෙන ඒමට ප‍්‍රමාද නොවීය."/>
        <aya index="70" text="තවද ඔහු ඔවුන්ගේ අත් ඒ වෙත යොමු නොවනු දුටු කල්හි ඔවුන්ව (නොහඳුනන පිරිසක් යැයි) අනුමාන කර (ඔවුන් සතුරු පිරිසක් යැයි සිතා) ඔවුන් පිළිබඳව ඔහු බියට පත් විය. &quot;නුඹ බිය නොවවු. සැබැවින්ම අපි 'ලූත්ගේ' ජනයා වෙත එවනු ලැබුවෙමු&quot; යැයි ඔවුහු පැවසුවෝය."/>
        <aya index="71" text="ඔහුගේ බිරිය (ඒ අසලම තිරයක් පිටුපස) සිටගෙන සිටියාය. එවිට ඇය සිනාසුණාය. පසුව අපි ඇයට 'ඉස්හාක්' පිළිබඳව ද ඉස්හාක්ට පසු (ඔහුගේ පරපුරෙන් පැමිණෙන) 'යඃකූබ්' පිළිබඳව ද ශුභාරංචි පැවසුවෙමු."/>
        <aya index="72" text="ඇය &quot;අහෝ මාගේ ඛේදය! මම මැහැල්ලියක්ව සිට මෙම මාගේ සැමියා ද මහල්ලෙකුව සිටිය දී මම දරුවෙකු ප‍්‍රසූත කරන්නේ ද? සැබැවින්ම මෙය විස්මයජනක කරුණකි&quot; යැයි පැවසුවාය."/>
        <aya index="73" text="&quot;අල්ලාහ්ගේ අණ පිළිබඳව නුඹ පුදුමයට පත්වන්නී ද? ('ඉබ්රාහීම්ගේ') නිවැසියනි, අල්ලාහ්ගේ දයාව ද ඔහුගේ අභිවෘද්ධිය ද නුඹලා කෙරෙහි අත් වේවා! සැබැවින්ම ඔහු සර්ව ප‍්‍රශංසාලාභීය. අති කීර්තිමත්ය."/>
        <aya index="74" text="ඉබ්රාහීම් වෙතින් බිය පහව ගොස් ඔහු වෙත ශුභාරංචිය පැමිණි කල්හි ලූත්ගේ ජනයා වෙනුවෙන් ඔහු අප සමග තර්ක කිරීමට පටන් ගත්තේය."/>
        <aya index="75" text="සැබැවින්ම ඉබ්රාහීම් ඉවසිලිවන්තය සංවේදීය. (අප වෙත) යොමු වන්නාය."/>
        <aya index="76" text="&quot;අහෝ ඉබ්රාහීම්! නුඹ මේ පිළිබඳව නොසලකා හරිවු. සැබැවින්ම නුඹගේ පරමාධිපතිගේ (දඬුවමේ) අණ පැමිණ ඇත. තවද සැබැවින්ම ඔවුන් වෙත හරවනු නොලබන දඬුවමක් පැමිණෙන්නේමය.&quot; (යැයි 'මලක්වරුන්' පැවසුවෝය.)"/>
        <aya index="77" text="අපගේ දූතවරු(මලක්වරු) 'ලූත්' වෙත පැමිණි කල්හි ඔවුන්(ගේ පැමිණීම) මගින් ඔහු දුකට පත් කරවනු ලැබීය. තවද ඔවුන්( සමග තම සමූහයා මෙම අශික්ෂිත ක‍්‍රියාව කිරීමට තැත් කරති යන බිය) හේතුවෙන් ඔහු (තම) හදවතින් අපහසුතාවට පත් වුණේය. තවද &quot;මෙය ඉතා දැඩි දිනයකි&quot; යැයි ඔහු(ලූත්) පැවසුවේය."/>
        <aya index="78" text="තවද ඔහුගේ ජනයා ඔහු දෙසට ශීඝ‍්‍ර වූ තත්ත්වයේ ඔහු වෙත පැමිණියෝය. තවද මීට පෙර ඔවුන් නරකයන්(අශික්ෂිත ක‍්‍රියාවන්) කරමින් සිටියෝය. &quot;මාගේ ජනයිනි, මොවුන් මාගේ දූවරුන්ය. මොවුන් නුඹලාට ඉතා පිවිතුරුය. (මොවුන්ව නුඹලා විවාහ කර ගනු.) එබැවින් (පැමිණ ඇති ආගන්තුකයින් පිළිබඳව) නුඹලා අල්ලාහ්ට බිය භක්තිමත් වවු. තවද මාගේ ආගන්තුකයින්ගේ විෂයෙහි නුඹලා මා අවමානයට පත් නොකරවු. නුඹලා අතුරින් සිහි බුද්ධිය ඇති (එකදු) පිරිමියෙකු හෝ නොමැත්තේ ද?&quot; යැයි ඔහු(ලූත්) පැවසුවේය."/>
        <aya index="79" text="&quot;නුඹගේ දූවරුන් විෂයෙහි අපට කිසිදු අවශ්‍යතාවක් නැතැ'යි නුඹ දන්නෙහිය. තවද අපි අපේක්ෂා කරන දෑ ද නුඹ දන්නෙහිය.&quot; යැයි ඔවුහු පැවසුවෝය."/>
        <aya index="80" text="සැබැවින්ම නුඹලාට එරෙහිව මට ශක්තියක් ඇත්නම් හෝ (මට උදව් කළ හැකි) බලවත් (පිරිසකගේ) ආධාරයක් වෙත මම සම්බන්ධ වූයේ නම් (නුඹලාව මැඩ පවත්වන්නෙමි.)&quot; යැයි ඔහු(ලූත්) පැවසුවේය."/>
        <aya index="81" text="&quot;අහෝ ලූත්! අපි නුඹගේ පරමාධිපතිගේ දූතයන් වෙමු. ඔවුහු නුඹ වෙත නොපැමිණෙන්නෝමය. එබැවින් රාත‍්‍රියේ යම් කොටසක (දේශාන්තරණය සඳහා) නුඹගේ බිරිය හැර නුඹගේ පවුලේ අයව කැටුව යවු. තවද නුඹලාගෙන් කිසිවෙකු හැරී නොබැලිය යුතුය. සැබැවින්ම ඔවුනට සිදු වන දෑ ඇයට ද සිදුවන්නකි.සැබැවින්ම (දඬුවම පැමිණීමට) ඔවුනට පොරොන්දු වූ මොහොත අලුයම් කාලයයි. අලුයම් කාලය සමීප නොවේ ද!&quot;යැයි ඔවුහු('මලක්වරුන්') පැවසූහ."/>
        <aya index="82" text="(නබිවරය,) අපගේ (දඬුවමේ) අණ පැමිණි කල්හි නුඹගේ පරමාධිපති වෙතින් සලකුණු තැබූ පුලුස්සන ලද (මැටිවලින් වූ) ගල් වර්ෂාවක් එක පිට එක එ(ම ගම්මාන)ය මත පතිත කරවා අපි එ(ම ගම්මානයෙ)හි උඩු එහි යටි කුරු කළෙමු. එ(ම උඩු යටිකුරු කළ ගම්මාන)ය අපාරධකරුවන්ගෙන් ඈත් නොවූවකි."/>
        <aya index="84" text="තවද 'මද්යන්' (වාසීන්) වෙත ඔවුන්ගේ සහෝදර 'ෂුඅයිබ්ව' ද (අපි යැව්වෙමු.) &quot;මාගේ ජනයනි, නුඹලා අල්ලාහ්ව (පමණක්) නැමදුම් කරවු. ඔහු හැර වෙනත් දෙවියෙකු නුඹලාට නැත. තවද නුඹලා කිරුම් සහ මිනුම්හි අඩුවක් නොකරවු. සැබැවින්ම මම නුඹලාව යහපතෙහි සිටිනු දකින්නෙමි. වටලා ගන්නා දිනයක දඬුවම පිළිබඳව නුඹලා කෙරෙහි සැබැවින්ම මම බිය වන්නෙමි.&quot; යැයි ඔහු පැවසුවේය."/>
        <aya index="85" text="&quot;තවද මාගේ ජනයිනි! නුඹලා (යමක් මැන දෙන විට) යුක්තිගරුකව කිරුම් සහ මිනුම් සම්පූර්ණ කරවු. තවද නුඹලා ජනයාට ඔවුන්ගේ භාණ්ඩ (නියමිත ප‍්‍රමාණයට වඩා) අඩු නොකරවු. තවද නුඹලා මිහිතලයෙහි කලහකාරකම් පතුරුවමින් සීමාව ඉක්මවා නොයවු."/>
        <aya index="86" text="නුඹලා විශ්වාසිකයින්ව සිටියෙහු නම් අල්ලාහ්ගෙන් (නිවැරදිව කිරුම් මිනුම් කර) ඉතිරි වූ දෑ නුඹලාට ශ්‍රේෂ්ඨය. තවද මම නුඹලා කෙරෙහි ආරක්ෂකයෙකු නොවෙමි.&quot; (යැයි ද ෂුඅයිබ් පැවසුවේය.)"/>
        <aya index="87" text="&quot;අහෝ ෂුඅයිබ්! නුඹගේ සලාතය(දහම මගින්), අපගේ මුතුන්මිත්තන් නැමදුම් කරමින් සිටි දෑ අප අතහැර දමන ලෙස හෝ අප අභිමත කරන අයුරින් අපගේ වස්තූන් විෂයෙහි (වියදම්) නොකරන ලෙස හෝ නුඹට විධානය කර ඇත්තේ ද? සැබැවින්ම නුඹමය ඉවසිලිවන්තයා. සිහි බුදධිය ඇත්තා&quot; යැයි ඔවුහු (සමච්චල් කරමින්) පැවසුවෝය."/>
        <aya index="88" text=" (එයට) ඔහු &quot;මාගේ ජනයිනි! මම මාගේ පරමාධිපතිගෙන් වූ පැහැදිලි සාධකයක් මත වී ඔහුගෙන් වූ යහපත් ජීවන සම්පතක් ඔහු මට පෝෂණය කර තිබිය දී (නුඹලාව මම නොමග යෑමට ඉඩ හැරිය යුතුද? යන්න) නුඹලා අවධානය කළෙහු ද? කවර දෙයකින් නුඹලාව මා වැළැක්වූයේ ද එය වෙත නුඹලාට වෙනස්කම් කිරීමට මම අපේක්ෂා නොකරමි. මට හැකි පමණින් (නුඹලාගේ ආත්ම) සංශෝධනය කිරීම මිස (අන් කිසිවක්) මම අපේක්ෂා නොකරමි. තවද මාගේ හැකියාව අල්ලාහ්ගෙන් මිස නැත. ඔහු මත සියල්ල මම භාර කළෙමි. තවද ඔහු වෙතම යොමු වෙමි.&quot; යැයි පැවසුවේය."/>
        <aya index="89" text="&quot;තවද මාගේ ජනයිනි, මා( සමග වූ නුඹලා)ගේ අසම්මුතිය 'නූහ්ගේ' ජනයාට හෝ 'හූද්ගේ' ජනයාට හෝ 'සාලිහ්ගේ' ජනයාට හෝ ඇති වූවක් මෙන් නුඹලාට ද (විනාශයක්) ඇති වීමට නුඹලාව පොළඹවිය නොයුතුය. තවද ලූත්ගේ ජනයා(ට ඇති වූ දඬුවම) නුඹලාට නොදුරිනි."/>
        <aya index="90" text="තවද නුඹලා නුඹලාගේ පරමාධිපතිගෙන් පාප ක්ෂමාව අයැදිවු. පසුව ඔහු වෙත පශ්චාත්තාප වී යොමු වවු. සැබැවින්ම මාගේ පරමාධිපති පරම කරුණාභරිතය අති සෙනෙහවන්තය.&quot; (යැයි ද ෂුඅයිබ් පැවසුවේය.)"/>
        <aya index="91" text="&quot;අහෝ ෂුඅයිබ්! නුඹ පවසන දැයින් බොහෝ දෑ අපට නොවැටහෙන්නේය. සැබැවින්ම අප අතර නුඹව අප දකින්නේ දුබලයෙකු ලෙසය. නුඹගේ ගෝත‍්‍රය නොසිටියේ නම් අපි නුඹව ගල් ගසා (මරා) දමන්නට තිබුණි. තවද නුඹ අප කෙරෙහි ගෞරවාන්විත කෙනෙකු නොවේ.&quot; යැයි ඔවුහු පැවසුවෝය."/>
        <aya index="92" text="&quot;මාගේ ජනයිනි, අල්ලාහ්ට වඩා මාගේ ගෝත‍්‍රය නුඹලා කෙරෙහි ඉතා ගෞරවාන්විත ද! තවද නුඹලා ඔහුව(අල්ලාහ්ව නොසලකා) පිට පෙදෙසින් නුඹලාගේ පසුපසට දමා ඇත. සැබැවින්ම මාගේ පරමාධිපති නුඹලා කරමින් සිටින දෑ පිළිබඳව සර්ව ප‍්‍රකාරයෙන්ම දැන සිටින්නේය.&quot; යැයි ඔහු(ෂුඅයිබ්) පැවසුවේය."/>
        <aya index="93" text="තවද &quot;මාගේ ජනයිනි, නුඹලා නුඹලාගේ තත්ත්වයට අනුව කි‍්‍රයා කරවු. සැබැවින්ම මම (අල්ලාහ්ගේ විධානයට අනුව) කි‍්‍රයා කරන්නෙක් වෙමි. තමන්ව නින්දා කරන දඬුවමක් කවරෙකුට පැමිණෙන්නේ දැ'යි ද බොරුකාරයා කවරෙකු දැ?යි ද නුඹලා මතු දැන ගනු ඇත. තවද නුඹලා (නුඹලාගේ විනාශය) බලාපොරොත්තුවෙන් සිටිවු. සැබැවින්ම මම ද නුඹලා සමග (එය) බලාපොරොත්තුවෙන් සිටිමි.&quot; (යැයි ද ෂුඅයිබ් පැවසුවේය.)"/>
        <aya index="94" text="අපගේ (දඬුවමේ) අණ පැමිණි කල්හි අපි අපගෙන් වූ දයාවෙන් 'ෂුඅයිබ්ව' ද ඔහු සමග වූ විශ්වාස කළවුන්ව ද මුදවා ගත්තෙමු. තවද අපරාධ කළවුන්ව මහා හඬ ග‍්‍රහණය කළේය. තවද ඔවුහු උදෑසන ඔවුන්ගේ නිවෙස් තුළම දණින් වැටී (මිය ගිය තත්ත්වයේ) පසු වූහ."/>
        <aya index="95" text="ඔවුන් එ(ම නිවෙස්)හි වාසය නොකළාක් මෙනි. දැන ගනිවු. සමූද් ජනයා (අල්ලාහ්ගේ ආශිර්වාදයෙන්) දුරස්ථ වූවාක් මෙන් මද්යන් වැසියන් ද දුරස්ථ (වි)ය."/>
        <aya index="96" text="සැබැවින්ම අපි 'මූසාව' අපගේ සංඥාවන් හා පැහැදිලි සාධකයක් සමග 'ෆිර්අවුන්' හා ඔහුගේ ප‍්‍රධානීන් වෙත යැව්වෙමු. තවද ෆිර්අවුන්ගේ අණ නිවැරදිව නොතිබිය දී ඔවුහු(ප‍්‍රධානීන්) ෆිර්අවුන්ගේ අණ අනුගමනය කළෝය."/>
        <aya index="98" text="(මළවුන්) නැගිටුවනු ලබන දින ඔහු ඔහුගේ ජනයාව ඉදිරියට කැටුව පැමිණ පසුව ඔහු ඔවුන්ව නිරයට ඇතුළු කරන්නේය. තවද ඇතුළු කරනු ලබන්නා වූ ස්ථානය(නිරය) කෙතරම් නින්දනීය ද!"/>
        <aya index="99" text="තවද මෙ(ලොවෙ)හි ද (මළවුන්) නැගිටුවනු ලබන දින ද ශාපයක් මගින් ඔවුන්ව ලුහුබඳිනු ලබන්නෝය. ප‍්‍රදානය කරනු ලබන දෑහි(ශාපයෙහි) ප‍්‍රදානය කෙතරම් නින්දනීය ද!"/>
        <aya index="100" text="මේවා ග‍්‍රාමයන්හි වෘත්තාන්ත අතුරින්ය. එය අපි නුඹ වෙත දන්වන්නෙමු. එවායින් සමහරක් (ජනයින් ජීවත් වන පරිදි) පවතින්නේය. තවත් සමහරක් (විනාශ වී ගොස්) අස්වනු නෙළන ලැබූ ඒවා (මෙන්)ය."/>
        <aya index="101" text="ඔවුනට අපි අපරාධ නොකළෙමු. එනමුත් ඔවුහු ඔවුනටම අපරාධ කර ගත්තෝය. එබැවින් නුඹගේ පරමාධිපතිගේ (දඬුවමේ) විධානය පැමිණි කල්හි අල්ලාහ් හැර ඔවුන් අයැදිමින් සිටි ඔවුන්ගේ දෙවිවරුන් ඔවුනට කිසිවකින් ඵලක් ඇති නොකළෝය. තවද ඔවුන්(දෙවිවරුන්) ඔවුනට විනාශය මිස (වෙනත් කිසිවක්) අධික නොකළෝය."/>
        <aya index="102" text="තවද ගම්මානයන්, ඒවා(යෙහි වැසියන්) අපාරාධ කරමින් සිටිය දී නුඹගේ පරමාධිපති (දඬුවමින්) ග‍්‍රහණය කළ විට ඔහුගේ ග‍්‍රහණය මෙලෙසය. සැබැවින්ම ඔහුගේ (දඬුවමේ) ග‍්‍රහණය වේදනීයය. දැඩිය."/>
        <aya index="103" text="පරමාන්ත දිනයේ දඬුවමට කවරෙකු බියවන්නේ ද සැබැවින්ම ඔහුට මෙ(ම වෘත්තාන්තයන්)හි සංඥාවක් ඇත. එ(ම දින)ය ජනයා ඒ සඳහා එක් රැස් කරනු ලබන දිනයකි. තවද එය (සියලු දෑ සඳහා) සාක්ෂි දරනු ලබන දිනයකි."/>
        <aya index="104" text="තවද නියම කරන ලද කාලයකට මිස අපි එය ප‍්‍රමාද නොකරන්නෙමු."/>
        <aya index="105" text="එය පැමිණෙන දින ඔහුගේ(අල්ලාහ්ගේ) අනුමැතියෙන් තොරව කිසිවෙක් කතා නොකරන්නේය. එබැවින් ඔවුන් අතුරින් අභාග්‍යවන්තයින් ද භාග්‍යවන්තයින් ද වෙති."/>
        <aya index="106" text="අභාග්‍යවන්තයින් පිළිබඳව (සඳහන් කරන්නේ) නම්, (එදින) ඔවුන් (නිරා) ගින්නෙහිය. එහි ඔවුනට (අප‍්‍රසන්න) මහා හඬක් ද මොර හඬක් ද වේ."/>
        <aya index="107" text=" අහස් හා මිහිතලය පවතින තාක්කල් නුඹගේ පරමාධිපති (එයින් මුදවා ගැනීමට) අභිමත කළහොත් මිස ඔවුහු එහි සදාතනිකයින් වෙති. සැබැවින්ම නුඹගේ පරමාධිපති ඔහු අපේක්ෂා කරන දෑ එලෙසින්ම කරන්නෙකි."/>
        <aya index="108" text="තවද භාග්‍යය ලැබූවන් පිළිබඳව (සඳහන් කරන්නේ) නම් (එදින) ඔවුන් (ස්වර්ග) උයන්හිය. අහස් හා මිහිතලය පවතින තාක්කල් නුඹගේ පරමාධිපති අභිමත කළහොත් මිස ඔවුහු එහි සදාතනිකයෝ වෙති. (එය) අඩුවක් නොවන තිළිණයක් වශයෙනි."/>
        <aya index="109" text="එබැවින් (නබිවරය,) මොවුන් නමදින දෑ පිළිබඳව නුඹ සැකයෙහි පසු නොවවු. ඔවුන් මීට පෙර ඔවුන්ගේ මුතුන්මිත්තන් නැමදූ අයුරින් මිස නොනමදිති. තවද සැබැවින්ම අපි කිසිදු අඩුවකින් තොරව ඔවුන්ගේ (දඬුවමේ) කොටස ඔවුනට සම්පූර්ණ කරන්නන් වෙමු."/>
        <aya index="110" text="තවද සැබැවින්ම අපි 'මූසාට' ධර්ම පුස්තකය පිරිනැමුවෙමු. ඒ පිළිබඳව ද (අල් කුර්ආනය මෙන්ම) මතභේද හට ගැනිණ. ('ඔවුන්ට හිමි දඬුවම විනිශ්චය දිනයෙහි ඇත' යන්නෙන්) නුඹගේ පරමාධිපතිගෙන් වූ වදනක් පෙරටු නොවූයේ නම්, ඔවුන් අතර (දඬුවම මෙලොවෙහිම) තීන්දු කරනු ලබන්නට තිබුණි. තවද සැබැවින්ම මොවුන් එහි දැඩි සැකයෙහිම පසු වෙති."/>
        <aya index="111" text="තවද සැබැවින්ම සෑම කෙනෙකුටම නුඹගේ පරමාධිපති ඔවුන්ගේ ක‍්‍රියාවන් (සඳහා වූ ප‍්‍රතිඵල) ඔවුනට සම්පූර්ණයෙන් පිරිනමනු ඇත. සැබැවින්ම ඔහු ඔවුන් කරමින් සිටින දෑ පිළිබඳව අභිඥානවන්තය."/>
        <aya index="112" text="නුඹට අණ කරනු ලැබූ පරිදි නුඹ ද නුඹ සමග (සිටි) පශ්චාත්තාප කළවුන් ද (යහ කි‍්‍රයාවන්හි) ස්ථාවරව සිටිවු. තවද නුඹලා සීමාව ඉක්මවා නොයවු. සැබැවින්ම ඔහු නුඹලා කරමින් සිටින දෑ පිළිබඳව සර්ව සුපරික්ෂාකාරීය."/>
        <aya index="113" text="තවද අපරාධ කළවුන් වෙත නුඹලා නැඹුරු නොවවු. එසේ (නුඹලා කළේ) නම් නුඹලාව (නිරා) ගින්න ස්පර්ශ කරනු ඇත. තවද අල්ලාහ් හැර (වෙනත්) භාරකරුවන් කිසිවෙකු නුඹලාට නැත. පසුව නුඹලා උදව් කරනු නොලබන්නෙහුය."/>
        <aya index="114" text="(නබිවරය,) නුඹ දහවලෙහි දෙකෙළවරෙහි ද රාත‍්‍රියෙන් කොටසක ද සලාතය) ස්ථාපිත කරවු. සැබැවින්ම යහකම් නරකයන් ඉවත් කරන්නේය. මෙය මෙනෙහි කරන්නන්ට උපදෙසකි."/>
        <aya index="115" text="තවද නුඹ ඉවසවු. සැබැවින්ම අල්ලාහ් යහකම් කළවුන්ගේ වේතනය නිෂ්ඵල නොකරන්නේය."/>
        <aya index="116" text="නුඹලාට පෙර වූ පරම්පරාවන්ගෙන් මිහිතලයෙහි කලහකම් කිරීමෙන් වළක්වන්නා වූ යහපත් අය සිටිය යුතු නොවේ ද? (නමුත්) ඔවුන් අතුරින් අපි කවරෙකුව (අපගේ දඬුවමින්) මුදවා ගත්තෙමු ද ඔවුන්ගෙන් ස්වල්පයක් හැර, (එසේ නොවූහ.) තවද (විනාශ වී ගිය) අපරාධකළවුන් (මෙලොවෙහි) කුමක් තුළ පූර්ණ සොම්නස ලැබුවේ ද එය ඔවුන් අනුගමනය කළෝය. තවද ඔවුහු වැරදිකරුවෝ වූහ."/>
        <aya index="117" text="ගම්මානයන්හි වැසියන් (පාපයෙන් ජනයා වළක්වා නිවැරදි මග පෙන්වා දෙන) සංශෝධකයින් ලෙස සිටිය දී ඒවා අසාධාරණ ලෙසින් විනාශ කිරීම නුඹගේ පරමාධිපතිට (අයත්) නොවීය."/>
        <aya index="118" text="නුඹගේ පරමාධිපති අභිමත කළේ නම් ජනයින්ව එකම ප‍්‍රජාවක් බවට ඔහු පත් කරන්නට තිබුණි. නුඹගේ පරමාධිපති දයාව පෙන් වූ අය හැර අන් අය (දහමෙහි) මතභේද ඇත්තන්වම සිටියෝය. තවද මේ වෙනුවෙන්මය ඔවුන්ව ඔහු මැව්වේ. තවද &quot;සැබැවින්ම (පාපතර) මිනිසුන් හා 'ජින්වරුන්' සියල්ලන්ගෙන් මම නිරය පුරවන්නෙමි&quot; යන නුඹගේ පරමාධිපතිගේ වදන සම්පූර්ණ(යෙන් නියම) විය."/>
        <aya index="120" text="තවද කවර දෙයකින් අපි නුඹගේ හදවත ස්ථාවර කරන්නෙමු ද ඒ සියල්ල, 'රසූල්වරුන්ගේ' පුවත් අතුරින් අපි නුඹ වෙත වෘත්තාන්ත (ලෙස) පවසන්නෙමු. තවද මෙ(ම පුවත්)හි සත්‍යය ද උපදෙසක් ද විශ්වාසිකයින්ට මෙනෙහි කිරීමක් ද නුඹ වෙත පැමිණ ඇත."/>
        <aya index="121" text="(නබිවරය,) නුඹ විශ්වාස නොකළවුනට &quot;නුඹලා නුඹලාගේ තත්ත්වයට අනුව කි‍්‍රයා කරවු. සැබැවින්ම අපි (අල්ලාහ්ගේ විධානයට අනුව) කි‍්‍රයාකරන්නන් වන්නෙමු. තවද නුඹලා (නුඹලාගේ කි‍්‍රයාවන්හි අවසානය) බලාපොරොත්තු වවු. සැබැවින්ම අපි ද (එය) බලාපොරොත්තු වන්නන් වෙමු.&quot; යැයි පවසවු."/>
        <aya index="123" text="අහස් හා මිහිතලයේ ගුප්ත දෑ අල්ලාහ්ටම සතුය. තවද කරුණු සියල්ල ඔහු වෙතම නැවත යොමු වනු ඇත. එබැවින් නුඹ ඔහුට නැමදුම් කරවු. තවද ඔහු කෙරෙහිම සියල්ල භාර කරවු. තවද නුඹලා කරමින් සිටින දෑ පිළිබඳව නුඹගේ පරමාධිපති අනවධානියෙකු නොවේ."/>
    </sura>
    <sura index="12" name="">
        <aya index="1" text="අලිෆ්. ලාම්. රා. මෙය පැහැදිලි ධර්ම පුස්තකයේ වදන්ය."/>
        <aya index="2" text="නුඹලා අවබෝධ කර ගනු පිණිස සැබැවින්ම අපි එ(ම අල් කුර්ආන)ය අරාබි භාෂාවෙන් පාරායනය කරන්නක් බවට පහළ කළෙමු."/>
        <aya index="3" text="(නබිවරය,) මෙම අල් කුර්ආනය නුඹට 'වහී' (දේව පණිවිඩ) පහළ කිරීම තුළින් ඉතා අලංකාර වෘත්තාන්තය අපි නුඹ වෙත දන්වන්නෙමු. මීට පෙර නුඹ (මේ ගැන) නොදන්නන් අතුරින් කෙනෙකුව සිටියෙහිය."/>
        <aya index="4" text="(නබිවරය,) &quot;මාගේ පියාණනි, සැබැවින්ම මම තාරකා එකොළහක් ද හිරු ද සඳු ද (සිහිනෙන්) දුටුවෙමි. ඒවා මට සිරස නමනු මා දුටුවෙමි&quot; යැයි 'යූසුෆ්' තම පියාට පැවසූ අවස්ථාව (සිහිපත් කරවු.)"/>
        <aya index="5" text="(එම සිහිනයෙහි යථාර්ථය වටහා ගත් ඔහුගේ පියා) &quot;මාගේ පුතුණුවනි! නුඹගේ සිහිනය නුඹගේ සහෝදරයින්ට නොදන්වවු. එවිට ඔවුන් නුඹට කුමන්ත‍්‍රණයක් සැලසුම් කරති. සැබැවින්ම ෂෙයිතාන් මිනිසුනට පැහැදිලි සතුරෙකි."/>
        <aya index="6" text="එලෙසින් නුඹගේ පරමාධිපති නුඹව (නබිත්වය සඳහා) තෝරා ගෙන සිහිනයන්හි යථාර්ථය නුඹට උගන්වා දී මීට පෙර නුඹගේ පියවරුන් දෙදෙනෙකු වන 'ඉබ්රාහීම්' හා 'ඉස්හාක්' කෙරෙහි තම වරප‍්‍රසාදයන් සම්පූර්ණ කළාක් මෙන් එය නුඹ හා යඃකූබ්ගේ පවුල කෙරෙහි ද සම්පූර්ණ කරනු ඇත (යැයි යඃකූබ් තම පුතු වන යූසුෆ්ට පැවසුවේය). සැබැවින්ම නුඹගේ පරමාධිපති සර්වඥය සර්ව ප‍්‍රඥාවන්තය."/>
        <aya index="7" text="(නබිවරය,) සැබැවින්ම 'යූසුෆ්' හා ඔහුගේ සහෝදරයින් විෂයෙහි (අප නුඹට දැන්වීම තුළින් ඒ පිළිබඳව) විමසන්නන්ට සාධක ඇත්තේය."/>
        <aya index="8" text="&quot;අපි ශක්තිමත් කණ්ඩායමක්ව සිටිය දී අපට වඩා (අපගේ කුඩම්මාගේ පුතුන් වන) 'යූසුෆ්' හා ඔහුගේ සහෝදරයා අපගේ පියාණන්ට ඉතා මනාපය. සැබැවින්ම අපගේ පියාණන් පැහැදිලි වරදෙහිය&quot; යැයි (යඃකූබ්ගේ සෙසු දරුවන් වන) ඔවුහු පැවසූ කල්හි,"/>
        <aya index="9" text="(ඔවුන්ගෙන් ඇතැමුන්) 'යූසුෆ්ව' ඝාතනය කරවු. එසේ නොමැතිනම් ඔහුව (ඈත) පෙදෙසක විසි කර දමවු. (එවිට) නුඹලාගේ පියාගේ මුහුණ(අවධානය) නුඹලා වෙතම යොමු වනු ඇත. තවද නුඹලා ඉන් පසුව (එම පාපය සඳහා පශ්චාත්තාපයේ යෙදී නුඹලාගේ පියා ඉදිරියේ) දැහැමි පිරිසක් බවට පත් විය හැකිය.&quot; (යැයි පැවසූහ.)"/>
        <aya index="10" text="&quot;නුඹලා (ඔහුට යම් හිංසනයක්) කරන්නන්ව සිටියෙහු නම් නුඹලා 'යූසුෆ්ව' මරා නොදමවු. ඔහුව ළිඳක ගැඹුරට දමවු. (එවිට අසලින් යන) සමහර මගියන් ඔහුව (එයින්) ගනු ඇතැ&quot;යි ඔවුන් අතුරින් කෙනෙකු පැවසුවේය."/>
        <aya index="11" text="(හෙට දින ක‍්‍රීඩා කිරීමට 'යූසුෆ්ව' ද රැගෙන යාමට ඔවුන් පියාගෙන් අනුමැතිය අසා ඔහු එය ප‍්‍රතික්ෂේප කළ කල්හි,) &quot;අපගේ පියාණනි, 'යූසුෆ්' විෂයෙහි අපව විශ්වාස නොකර සිටින්නට ඔබට කුමක් (වී) ද? සැබැවින්ම අපි ද යහපත පතන්නන් වෙමු&quot; යැයි ඔවුහු පැවසුවෝය."/>
        <aya index="12" text="හෙට දින ඔහුව අප සමග යවවු. ඔහු (පලතුරු කමින් සතුටින්) සැරිසරාවි. ක‍්‍රීඩා කරාවි. තවද සැබැවින්ම අපි ඔහුව ආරක්ෂා කරන්නන් වන්නෙමු."/>
        <aya index="13" text="&quot;නුඹලා ඔහුව කැටුව යෑම සැබැවින්ම මා දුකට පත් කරවන්නේය. තවද නුඹලා ඔහු ගැන අනවධානීන්ව සිටිය දී ඔහුව වෘකයා කා දමනු ඇතැ'යි මම බිය වෙමි.&quot; යැයි ඔහු(යඃකූබ්) පැවසුවේය."/>
        <aya index="14" text="&quot;අපි ශක්තිමත් කණ්ඩායමක්ව සිටිය දී වෘකයා ඔහුව කා දමන්නේ නම් සැබැවින්ම අපි එවිට අලාභවන්තයින් වන්නෙමු.&quot;යැයි ඔවුහු පැවසුවෝය."/>
        <aya index="15" text="පසුව (ඔහු සමග යාමට අනුමැතිය ලැබ) ඔවුන් ඔහුව කැටුව ගොස් ළිඳෙහි ගැඹුරට ඔහුව දමන්නට ඔවුහු ඒකමතික තීරණයකට එළැඹුණු කල්හි, (ඔවුහු එසේම කළෝය.) &quot;ඔවුන් (නුඹව) නොහඳුනන්නන්ව සිටිය දී ඔවුන්ගේ මෙම කරුණ පිළිබඳව නුඹ(යූසුෆ්) (දිනක) ඔවුනට දන්වන්නේය&quot; යැයි අපි ඔහුට 'වහී' පහළ කළෙමු."/>
        <aya index="16" text="ඔවුන් හඬා වැලපෙමින් (එදින) රාත‍්‍රියෙහි ඔවුන්ගේ පියාණන් වෙත පැමිණියෝය."/>
        <aya index="17" text="&quot;අපගේ පියාණනි! අපි දිවීමේ තරඟයෙහි නියැළුනෙමු. අපගේ භාණ්ඩ අබියස 'යූසුෆ්ව' අත හැර දැමුවෙමු. එවිට වෘකයා ඔහුව කා දැමුවේය. අපි සත්‍යවාදීන්ව සිටිය ද ඔබ අපව විශ්වාස කරන්නෙකු නොවේ&quot; යැයි පැවසුවෝය."/>
        <aya index="18" text="තවද (මෙයට සාක්ෂි වශයෙන්) ව්‍යාජ රුධිරය ඔහුගේ කමිසය මත (තවරා) ගෙන ආවෝය. නැත (මෙය අසත්‍යයකි). නුඹලාට නුඹලාගේ ආත්මාවන් යම් (වැරදි) කරුණක් අලංකාර කර පෙන්වා ඇත. එබැවින් (මා කළ යුත්තේ) අලංකාර ඉවසීමකි. නුඹලා (බොරු ගොතා) කියන දෑට එරෙහිව මට උදව් කරන්නා අල්ලාහ්මය."/>
        <aya index="19" text="තවලමක් (එම ළිඳ තිබෙන ස්ථානයට) පැමිණියේය. එවිට ඔවුන් ඔවුන්ගේ ජලය සපයන්නා (ජලය ගෙන ඒම සඳහා) එවූහ. ඔහු තම පනිට්ටුව (ළිඳ තුළට) දැමුවේය. (එවිට එහි සිටි යූසුෆ්ව දැක) &quot;අහෝ සුබාරංචියකි! මෙන්න දරුවෙක්&quot; යැයි ඔහු පැවසීය. (එම ස්ථානයේ සිටි සහෝදරයින් වන) ඔවුන් ඔහුව වෙළඳ භාණ්ඩයක් වශයෙන් (පත් කොට, සැබෑ විෂය) සඟවා ගත්තෝය. ඔවුන් කරමින් සිටින දෑ ගැන අල්ලාහ් සර්වඥය."/>
        <aya index="20" text="පසුව ඔවුන් ඔහුව සුළු මිලක් වූ රිදී කාසි කිහිපයකට (තවලමට) විකුණා දැමුවෝය. තවද ඔහු විෂයෙහි ඔවුහු අගයක් නොදැක්වූවන්ව සිටියහ."/>
        <aya index="21" text="මිසරයේ ඔහුව මිල දී ගත් කෙනා(අමාත්‍යවරයා) තම බිරියට &quot;ඔබ ඔහුගේ නවාතැන ගෞරවයෙන් තබවු. ඔහු අපට ප‍්‍රයෝජනවත් විය හැකිය. එසේ නොමැති නම් අපි ඔහුව දරුවෙකු ලෙස (හදා වඩා) ගනිමු&quot; යැයි පැවසුවේය. මෙලෙසම අපි මිහිතලයේ 'යූසුෆ්ට' පහසුකම් සැලසුවෙමු. (අප මෙසේ කළේ) අපි ඔහුට සිහිනයන්හි යථාර්ථය උගන්වා දීම පිණිසය. අල්ලාහ් තම කාර්යයන්හි (සියල්ල) අබිබවන්නෙකි. එනමුත් මිනිසුන්ගෙන් බොහෝ දෙනා (ඒ බව) නොදනිති."/>
        <aya index="22" text="තවද ඔහුගේ වැඩිවියට ඔහු එළැඹූ විට ඔහුට අපි ප‍්‍රඥාව ද දැනුම ද ලබා දුනිමු. අප යහපත කරන්නන්ට ප‍්‍රතිඵල ලබා දෙනුයේ මෙලෙසය."/>
        <aya index="23" text="ඔහු කවර කාන්තාවකගේ නිවසේ සිටියේ ද, ඇය ඔහුව (වරදට) පොලඹවන්නට තැත් කර, (නිවසෙහි සියලු) දොරටු වසා දමා &quot;(මා වෙත) පැමිණෙන්න&quot; යැයි පැවසුවාය. &quot;අල්ලාහ් (මා) ආරක්ෂා කරත්වා! සැබැවින්ම (මා මිලට ගෙන හැදූ වැඩූ නුඹගේ සැමියා වන) ඔහු මාගේ ස්වාමියාය. මාගේ නවාතැන ඔහු අලංකාරමත් කර දී ඇත. සැබැවින්ම අපරාධකරුවෝ ජයග‍්‍රහණය නොලබති.&quot; යැයි ඔහු(යූසුෆ්) පැවසුවේය."/>
        <aya index="24" text="සැබැවින්ම ඇය ඔහුට ආශා කළාය. ඔහු තම පරමාධිපතිගේ සාධකය නොදුටුවේ නම් ඔහු ද ඇයට ආශා කරන්නට තිබුණි. මෙලෙස (ඔහුට අප සාධක පෙන් වනුයේ) පාපය හා අශික්ෂිත දෑ ඔහුගෙන් අපි පහ කිරීම පිණිසය. සැබැවින්ම ඔහු (විශ්වාස කොට අවනත වීම සඳහා) තෝරා ගනු ලැබූ අපගේ ගැත්තන් අතුරිනි."/>
        <aya index="25" text="ඔවුන් දෙදෙනාම (එකිනෙකා අබිබවමින්) දොරටුව වෙත දිව ගියෝය. තවද ඇය ඔහුගේ කමිසය පිටුපසින් ඇද ඉරා දැමුවාය. එවිට දොරටුව අසල ඇයගේ ස්වාමියාව ඔවුන් දෙදෙනා දුටුවෝය. (එවිට) ඇය &quot;ඔබේ බිරියට හානියක් අපේක්ෂා කළ අයට සිරගත කරනු ලැබීම හෝ වේදනීය දඬුවම මිස වෙනත් කවර ප‍්‍රතිවිපාකයක් විය හැකි ද?&quot; යැයි පැවසුවාය."/>
        <aya index="26" text="&quot;ඇය විසින් මා (වරදට) පොලඹවීමට තැත් කළාය&quot; යැයි ඔහු පැවසුවේය. තවද &quot;ඔහුගේ කමිසය ඉදිරිපසින් ඉරා දමනු ලැබ ඇත්නම් එවිට ඇය සත්‍යය පවසා ඇත්තාය. එවිට ඔහු බොරුකාරයින් අතුරිනි. තවද ඔහුගේ කමිසය පසුපසින් ඉරා දමනු ලැබ ඇත්නම් එවිට ඇය අසත්‍යය පවසා ඇත්තාය. එවිට ඔහු සත්‍යවාදීන් අතුරිනි.&quot; යැයි ඇයගේ පවුලෙන් සාක්ෂිකරුවෙකු සාක්ෂි පැවසුවේය."/>
        <aya index="28" text="ඔහුගේ කමිසය පිටුපසින් ඉරී තිබීම (සැමියා වන) ඔහු දුටු විට සැබැවින්ම මෙය නුඹගේ කූට උපායකින් යුතුය. සැබැවින්ම (කාන්තාවන් වන) නුඹලාගේ කූට උපාය අති මහත්ය. යැයි ඔහු පැවසුවේය."/>
        <aya index="29" text="යූසුෆ්! මෙය නොසලකා හරිවු. (යැයි ඔහු පවසා තම බිරිය වෙත හැරී) නුඹ නුඹගේ පාපයට සමාව ඇයැද සිටිවු. සැබැවින්ම නුඹ වැරදිකරුවන්ගෙන් එකියෙකි. (යැයි පැවසුවේය.)"/>
        <aya index="30" text="&quot;ඇමතිගේ බිරිය ඇයගේ තරුණ සේවකයා (වරදට) පොලඹවීමට තැත් කර ඇත. ඔහු ද ආදරයෙන් ඇයව ඉක්මවා ගොස් ඇත. තවද ඇය පැහැදිලි නොමගෙහි පසු වන බව ද සැබැවින්ම අපි දකින්නෙමු&quot; යැයි නගරයේ කාන්තාවෝ ප‍්‍රකාශ කළෝය."/>
        <aya index="31" text="ඔවුන්ගේ අවලාද ගැන ඇය ඇසූ කල්හි ඔවුන් වෙත (සංග‍්‍රහයකට ආරාධනයක්) යැව්වාය. (ඔවුන් සංග‍්‍රහයට පැමිණි කල්හි) ඔවුන් සඳහා සැප පහසු ස්ථානයක් ද පිළියෙල කර ඔවුන්ගෙන් සෑම කෙනෙකුටම ඇය (පලතුරු හා) පිහියක් බැගින් ලබා දී පසුව ඔවුන් (පලතුරු කපමින් සිටිය දී 'යූසුෆ්ට') ඉදිරියට පැමිණෙන්නැ'යි කීවාය. ඔවුහු ඔහුව දුටු කල්හි ඔහුගෙන් තුෂ්ණිම්භූත වී (නොදැනුවත්ව) තම අත් කපා ගත්තෝය. තවද ඔවුහු &quot;අල්ලාහ් පිවිතුරුය. මොහු මිනිසෙකු නොවේ. මොහු ගෞරවනීය 'මලක්වරයෙකු' මිස නැතැ&quot;යි පැවසුවෝය."/>
        <aya index="32" text="&quot;කවර කෙනෙකු විෂයයෙහි නුඹලා මට අවලාද කිව්වේ ද මේ ඔහුය.&quot; යැයි ඇය කීවාය. සැබැවින්ම මම ඔහුව (වරදට) පොලඹවීමට තැත් කළෙමි. නමුත් මොහු ඉවත් වූයේය. ඔහුට මම අණ කරන දෑ ඔහු නොකළේ නම් ඔහු සිරගත කරනු ලබයි. තවද පහත් අයගෙන් (කෙනෙකු) වනු ඇතැ&quot;යි ඇය පැවසුවාය."/>
        <aya index="33" text="&quot;මාගේ පරමාධිපතියාණනි, ඔවුන් මා කැඳවන (පාපතර) දැයට වඩා සිරගෙය මට ඉතා ප‍්‍රියමනාපය. තවද ඔවුන්ගේ කූට උපායන් මාගෙන් නුඹ නොහැරෙව්වේ නම් ඔවුන් වෙත මා නැඹුරු වී අඥානයින් අතුරින් කෙනෙකු වන්නෙමි&quot; යැයි ඔහු('යූසුෆ්') පැවසුවේය."/>
        <aya index="34" text="එහෙයින් ඔහුගේ පරමාධිපති ඔහු(ගේ ප‍්‍රාර්ථනාව)ට පිළිතුරු දුන්නේය. ඔවුන්ගේ කූට උපාය ඔහුගෙන් පහ කළේය. සැබැවින්ම ඔහු සර්ව ශ‍්‍රාවකය සර්වඥය."/>
        <aya index="35" text="(යූසුෆ් නිදොස් පුද්ගලයෙකු බවට) ඔවුන් සාධක දුටු පසු පවා (තම පවුලේ නම්බුව ආරක්ෂා කිරීම පිණිස) &quot;නියමිත කාලයක් දක්වා ඔහුව සිරගත කළ යුතුමය&quot; යැයි ඔවුනට හැඟුණි."/>
        <aya index="36" text="ඔහු සමග තරුණයින් දෙදෙනෙකු ද සිරගෙට ඇතුළු වූවෝය. ඔවුන් දෙදෙනාගෙන් එක් අයෙකු &quot;සැබැවින්ම මම මත්පැන් පෙරනු (සිහිනෙන්) දුටුවෙමි&quot; යැයි පැවසුවේය. අනෙකා &quot;සැබැවින්ම මම මාගේ හිසට ඉහළින් රොටි ඔසවා ගෙන සිටිනු ද එයින් පක්ෂීන් අනුභව කරනු ද (සිහිනෙන්) දුටුවෙමි&quot; යැයි පැවසුවේය. මෙහි යථාර්ථය අපට දන්වා සිටිනු. සැබැවින්ම යහපත් පුද්ගලයින් අතුරින් අපි නුඹව දකින්නෙමු. (යැයි පැවසුවෝය.)"/>
        <aya index="37" text="&quot;නුඹලාට දෙනු ලබන ආහාරය නුඹලා වෙත පැමිණීමට පෙර එහි යථාර්ථය මම නුඹලාට දන්වා සිටිනවා මිස එය නුඹ වෙත නොපැමිණෙන්නේය. මෙය මාගේ පරමාධිපති මට ඉගැන්වූ දැයින්ය. අල්ලාහ්ව විශ්වාස නොකරන පරමාන්තය පිළිබඳව ප‍්‍රතික්ෂේප කරමින් සිටින පිරිසෙහි වත් පිළිවෙත් මම අත හැර දැමුවෙමි&quot; යැයි ඔහු('යූසුෆ්') පැවසුවේය."/>
        <aya index="38" text="මාගේ පියවරුන් වන 'ඉබ්රාහීම්' 'ඉස්හාක්' 'යඃකූබ්' යන අයගේ වත් පිළිවෙත මම පිළිපදින්නෙමි. අල්ලාහ්ට කිසිවකින් ආදේශ තැබීම අපට නුසුදුසුය. මෙය අප වෙත හා මිනිසුන් වෙත වූ අල්ලාහ්ගේ වරප‍්‍රසාදයෙනි. එනමුත් මිනිසුන්ගෙන් බොහෝ දෙනා කෘතඥ නොවන්නෝය."/>
        <aya index="39" text="&quot;මාගේ සිරගෙයි සගයිනි, විවිධ බහු දෙවිවරුන් ශ්‍රේෂ්ඨ ද? නැතහොත් ඒකීය බලපරාක‍්‍රම අල්ලාහ් (ශ්‍රේෂ්ඨ) ද?&quot;"/>
        <aya index="40" text="ඔහු(අල්ලාහ්) හැර නුඹලා නමදින දෑ නුඹලා හා නුඹලාගේ මුතුන්මිත්තන් තැබූ නාමයන් මිස නැත. අල්ලාහ් ඒවාට කිසිදු සාධකයක් පහළ කළේ ද නැත. විනිශ්චය අල්ලාහ්ටම මිස නැත. ඔහු හැර වෙනත් කිසිවෙකුට නුඹලා නොනැමදිය යුතු යැයි ඔහු අණ කරන්නේය. එයයි ඍජූ දහම වන්නේ. එනමුත් මිනිසුන්ගෙන් බොහෝ දෙනා (ඒ බව) නොදනිති."/>
        <aya index="41" text="මාගේ සිරගෙයි සගයිනි, නුඹලා දෙදෙනාගෙන් එක් අයෙකු නම් ඔහු තම ස්වාමියාට අමෘතය සපයයි. අනෙකා නම් කුරුසියේ ඇණ ගසනු ලැබ පසුව ඔහුගේ හිසෙහි සිට පක්ෂීන් අනුභව කරනු ඇත. නුඹලා දෙදෙනා කවර දෙයක් පිළිබඳව විමසා සිටියේ ද එම කරුණ (එසේ) තීන්දු වී ඇත."/>
        <aya index="42" text="ඔවුන් දෙදෙනාගෙන් සැබැවින්ම තමා නිදහස ලබන්නේ යැයි සිතූ අයට &quot;නුඹේ ස්වාමියාට මා ගැන පවසවු&quot; යැයි ඔහු පැවසුවේය. එවිට තම ස්වාමියාට ('යූසුෆ්' ගැන) මතක් කර දීමට ෂෙයිතාන් ඔහුට අමතක කෙරෙව්වේය. එබැවින් (තවත්) අවුරුදු ගණනාවක් ඔහු සිරගෙයි ලැඟුම් ගත්තේය."/>
        <aya index="43" text="(දිනක්,) &quot;කෙසඟ හරක් හත් දෙනෙකු පුෂ්ටිමත් හරක් හත් දෙනෙක්ව කා දැමීම ද සාරවත් කරල් හතක් හා තවත් (හතක්) වියළුණු ඒවා ද මම (සිහිනෙන්) දුටුවෙමි. &quot;අහෝ මාගේ ප‍්‍රධානියනි! නුඹලා සිහින වලට විවරණයන් දැන සිටින්නේ නම් මාගේ සිහිනය මට විග‍්‍රහ කර දෙනු&quot;යි රජතුමා පවසා සිටියේය."/>
        <aya index="44" text="&quot;(මේවා) තේරුමක් නැති සිහිනයන්ය. තවද අපි (මෙවන්) සිහින වලට විවරණය පවසන්නට දැනුම ඇත්තන් නොවන්නෙමු&quot; යැයි ඔවුහු පැවසුවෝය."/>
        <aya index="45" text="(එවිට) ඔවුන් දෙදෙනාගෙන් නිදහස ලැබූ කෙනා කලකට පසු (යූසුෆ් පිළිබඳව) මතකයට පැමිණ &quot;මෙහි විවරණය මම නුඹලාට දන්වා සිටින්නෙමි. එබැවින් නුඹලා (මෙහි විවරණය දන්නා යූසුෆ් නැමැති පුද්ගලයා වෙත) මා යවනු&quot; යැයි පැවසුවේය."/>
        <aya index="46" text="(පසුව ඔහු 'යූසුෆ්' වෙත පැමිණ) අහෝ සත්‍යවන්ත යූසුෆ්! &quot;කෙසඟ හරක් හත් දෙනෙකු පුෂ්ටිමත් හරක් හත් දෙනෙකුව කා දැමීම ද සාරවත් කරල් හතක් හා තවත් (හතක්) වියළුණු ඒවා (ඇතුළත්ව දුටු සිහිනය ගැන) අපට විග‍්‍රහ කරවු. මම ජනයා වෙත නැවත යන්නෙමි. (එවිට එම විග‍්‍රහය පිළිබඳව) ඔවුනට දැන ගත හැකි වන්නේය."/>
        <aya index="47" text="නුඹලා අඛණ්ඩව වසර හතක් ගොවිතැන් කරනු ඇත. (පසුව) නුඹලා අස්වනු නෙළන දැයින් නුඹලා අනුභව කිරීමට (අවශ්‍ය) ස්වල්පය මිස (සෙසු දෑ) කරල් සමග අත හැර දමවු. යැයි ඔහු(යූසුෆ්) පැවසුවේය."/>
        <aya index="48" text="අනතුරුව එ(ම අවුරුදු කිහිප)යට පසුව දරුණු (ඉඩෝර අවුරුදු) හතක් පැමිණෙයි. එ(ම ඉඩෝර සම)ය සඳහා නුඹලා පෙර රැස් කළ දැයින් නුඹලා (වැපිරීම සඳහා) ගබඩා කරන ස්වල්පය මිස (සෙසු දෑ) කා දමනු ඇත. (යැයි ඔහු රජුගේ සිහිනයට විග‍්‍රහ කළේය.)"/>
        <aya index="49" text="අනතුරුව එ(ම අවුරුදු කිහිප)යට පසුව ජනයාට වර්ෂාව ලබා දෙන තවත් වසරක් පැමිණෙයි. එහි ඔවුන් (පලතුරු වලින් බොහෝ ලෙස) යුෂ පෙරා ගනිති. (යනුවෙන් ද ඔහුට දැන්වුයේය.)"/>
        <aya index="50" text="(එම විග‍්‍රහය රජුට දැන් වූ කල) &quot;ඔහුව මා වෙත (නිදහස් කොට) ගෙන එනු&quot; යැයි රජතුමා ප‍්‍රකාශ කළේය. (ඔහුගේ පණිවිඩය ගෙන ආ) දූතයා ඔහු වෙත පැමිණි කල්හි &quot;නුඹේ ස්වාමියා වෙත නැවත යනු. තමන්ගේ අත් කපා ගත් කන්තාවන්ගේ තත්ත්වය කෙසේ දැ?යි ඔහුගෙන් විමසා සිටිවු. සැබැවින්ම මාගේ පරමාධිපති ඔවුන්ගේ කූට උපාය ගැන සර්වඥය.&quot; යැයි ඔහු(යූසුෆ්) පැවසුවේය."/>
        <aya index="51" text="යූසුෆ්ව නුඹලා (වරදට) පොලඹවීමට තැත් කළ විට නුඹලාගේ විෂය කුමක් දැ?යි ඔහු(රජු) ඇසීය. &quot;අල්ලාහ් පිවිතුරුය. ඔහු කෙරෙහි කිසිදු වරදක් අපි නොදනිමු&quot; යැයි ඔවුහු කීවෝය. (තම වරද වටහා ගත්) ඇමතිගේ බිරිය &quot;දැන් සත්‍යය හෙළි විය. ඔහුව (වරදට) පොලඹවීමට තැත් කළේ මමය. තවද සැබැවින්ම ඔහු සත්‍යවාදීන් අතුරිනි.&quot; යැයි ඇය පැවසුවාය."/>
        <aya index="52" text="&quot;එය, (එනම් මෙසේ ඇයගෙන් විමසන ලෙස මා පැතුවේ ඇයගේ සැමියා වන) ඔහු නොමැති මොහොතක ඔහුට මම වංචා නොකළෙමි යැයි ඔහු දැන ගනු පිණිසය. සැබැවින්ම අල්ලාහ් වංචනිකයින්ගේ කූට උපායන් වලට මග නොපෙන්වන්නේය.&quot; (යැයි යූසුෆ් පැවසුවේය.)"/>
        <aya index="53" text="මා මාගේ මනස නිදොස් නොකරන්නෙමි. මාගේ පරමාධිපති කරුණාව දැක් වූ අය(ගේ මනස) මිස සැබැවින්ම (අන් අයගේ) ආත්මය අධික ලෙස නපුරට පොලඹවන්නකි. සැබැවින්ම මාගේ පරමාධිපති අති ක්ෂමාශීලීය පරම කරුණාභරිතය."/>
        <aya index="54" text="&quot;ඔහුව මා වෙත ගෙන එවු. මම ඔහුව මා වෙනුවෙන් පමණක්ම තෝරා ගන්නෙමි.&quot; යැයි රජතුමා පැවසුවේය. ඔහු(යූසුෆ්) සමග ඔහු (සිහිනයේ විග‍්‍රහය පිළිබඳව) කතා කළ කල්හි &quot;සැබැවින්ම අද දින නුඹ අප අබියස විශ්වාසවන්තනීය තනතුරු දායකයෙකුව සිටින්නෙහියැ&quot;යි පැවසුවේය."/>
        <aya index="55" text="&quot;මෙම දේශයේ භාණ්ඩාගාරයට (භාරව) මා පත් කරවු. සැබැවින්ම මම දැනුමැති ආරක්ෂකයෙකු වෙමි.&quot; යැයි ඔහු(යූසුෆ්) පැවසුවේය."/>
        <aya index="56" text="තවද එලෙස අපි යූසුෆ්ට මෙම දේශයෙහි අධිකාරය දුනිමු. එහි ඔහු අභිමත කළ ස්ථානයක වාසය කරන්නේය. අපි අභිමත කරන අයට අපගේ කරුණාවෙන් අපි අනුග‍්‍රහය දක්වන්නෙමු. සැදැහැමියන්ගේ වේතනය අපි අපතේ නොයවන්නෙමු."/>
        <aya index="57" text="විශ්වාස කොට බිය භක්තිකයින් වූවනට පරලොව වේතනය අති ශ්‍රේෂ්ඨය."/>
        <aya index="58" text="(ඉඩෝරය හේතුවෙන් කන්ආන් දේශයෙහි සිටි) 'යූසුෆ්ගේ' සහෝදරයින් පැමිණ ඔහු වෙතට පිවිසුණෝය. එවිට ඔවුන් ඔහුව නොහඳුනන්නන්ව සිටිය ද ඔහු ඔවුන්ව හඳුනා ගත්තේය."/>
        <aya index="59" text="ඔවුන්ගේ අවශ්‍යතා ඔහු ඔවුනට සූදානම් කර දුන් කල්හි &quot;නුඹලාගේ පියාගෙන් වූ නුඹලාගේ (බාල) සහෝදරයාව මා වෙත ගෙන එවු. මම (ධාන්‍යය) මිනුම සම්පූර්ණව ඉටු කරන බව නුඹලා නොදුටුවෙහු ද? තවද මම සංග‍්‍රහ කරන්නන්ගෙන් ශ්‍රේෂ්ඨයා&quot; යැයි ඔහු පැවසුවේය."/>
        <aya index="60" text="&quot;නුඹලා මා වෙත ඔහුව නොගෙනාවේ නම් එවිට මා වෙතින් නුඹලාට (මින් ඉදිරියට ලැබිය යුතු සම්පූර්ණ ධාන්‍යය) මිනුමක් නොමැත. තවද මා වෙත නුඹලා සමීප නොවවු.&quot; (යැයි ද ඔහු පැවසුවේය.)"/>
        <aya index="61" text="(එවිට) ඔවුහු &quot;අපි ඔහු (කැටුව ඒම) පිළිබඳව ඔහුගේ පියාගෙන් (අනුමැතිය ගැනීමට) උත්සහ කරන්නෙමු. තවද සැබැවින්ම අපි (එය) කරන්නන් වන්නෙමු&quot; යැයි පැවසුවෝය."/>
        <aya index="62" text="තවද ඔහු තම සේවකයින් අමතා (ඔවුනට නොදැනුවත්වම) &quot;ඔවුන්ගේ මිල භාණ්ඩ ඔවුන්ගේ (ඔටුවන්ගෙන් යුත්) ගමන් පරිවාරයෙහිම තබවු. ඔවුන් ඔවුන්ගේ පවුල වෙත හැරී ගිය විට ඒවා (තමන් ගෙවූ මිල භාණ්ඩ බව) ඔවුන් දැන ගෙන ඔවුන් (ඒවා භාර කිරීම සඳහා) නැවත පැමිණිය හැකි වන්නේය.&quot; යැයි පැවසුවේය."/>
        <aya index="63" text="ඔවුහු ඔවුන්ගේ පියාණන් වෙත හැරී ගිය කල්හි &quot;අපගේ පියාණනි, අපට (මින් ඉදිරියට ලැබිය යුතු සම්පූර්ණ ධාන්‍යය) මිනුම තහනම් කරන ලදී. එබැවින් අපගේ (බාල) සහෝදරයාව අප සමග එවනු මැනව. එවිට (සම්පූර්ණ ධාන්‍යය) මිනුම අපට ලැබෙනු ඇත. තවද අපි ඔහුව ආරක්ෂා කරන්නන් වන්නෙමු.&quot; යැයි ඔවුහු පැවසුවෝය."/>
        <aya index="64" text="මීට පෙර මොහුගේ සහෝදරයා (වූ යූසුෆ්) විෂයෙහි මා නුඹලාව විශ්වාස කළාක් මෙන් මිස මොහු විෂයෙහිද මම නුඹලාව විශ්වාසය කරන්නෙම් ද? (එහි කිසිදු ඵලක් නැත.) අල්ලාහ් ආරක්ෂකයෙකු වශයෙන් ශ්‍රේෂ්ඨය. තවද ඔහු කරුණාවන්තයින්ගෙන් මහා කරුණාභරිතයාය."/>
        <aya index="65" text="ඔවුන්ගේ පොදි ඔවුන් විවෘත කළ කල්හි ඔවුන්ගේ මිල භාණ්ඩ තමන් වෙත නැවත හරවා දී තිබෙනු ඔවුහු දුටුවෝය. &quot;අපගේ පියාණනි! මේවා අපගේ භාණ්ඩය. ඒවා අප වෙත නැවත හරවා දෙනු ලැබ ඇත. (මීට වඩා) අපට කුමක් අවශ්‍යය ද? අපගේ පවුල වෙනුවෙන් ආහාර රැගෙන එන්නෙමු. අපගේ (බාල) සහෝදරයාව අපි ආරක්ෂා කරන්නෙමු. තවද (ඔහු සඳහා ද) ඔටුවෙකුගේ ප‍්‍රමාණයට අපි අධිකව ලබන්නෙමු. මෙය (රජුට) සුළු ප‍්‍රමාණයකි.&quot; යැයි ඔවුහු පැවසුවෝය."/>
        <aya index="66" text="&quot;නුඹලා (යම් විපතකින්) ග‍්‍රහණය වුවහොත් මිස ඔහුව මා වෙත නැවත ගෙන එන බවට මා හට අල්ලාහ්ගෙන් පොරොන්දුවක් නුඹලා දෙන තුරු මම ඔහුව නුඹලා සමග නොයවමි&quot; යැයි ඔහු('යඃකූබ්') පැවසුවේය. ඔවුන් තම පොරොන්දුව ඔහුට දුන් කල්හි &quot;අපි කතා කරන දෑ කෙරෙහි අල්ලාහ්ම භාරකරු වන්නේ&quot; යැයි ඔහු('යඃකූබ්') පැවසුවේය."/>
        <aya index="67" text="&quot;මාගේ දරුවනි, නුඹලා (මිසර නගරයට) එකම දොරටුවකින් ඇතුළු නොවවු. වෙන් වෙන් දොරටු වලින් ඇතුළු වවු. අල්ලාහ් වෙතින් (වූ තීන්දුවට එරෙහිව) කිසිවකින් හෝ මම නුඹලාට ප‍්‍රයෝජනය අත් කළ නොහැක්කෙමි. විනිශ්චය අල්ලාහ් සතුව මිස නැත. ඔහු කෙරෙහිම මා විශ්වාසය තබන්නෙමි. තවද (සියලු කාර්යයන්හි) විශ්වාසය තබන්නන් ඔහු වෙතම විශ්වාසය තැබිය යුතුය."/>
        <aya index="68" text="ඔවුන්ගේ පියාණන් ඔවුනට අණ කළ පරිදි (වෙන් වෙන් දොරටු වලින්) ඔවුන් (මිසර නගරයට) ඇතුළු වූ කල්හි (ඔවුන්ගේ පියාණන්) 'යඃකූබ්ගේ' සිතෙහි ඇති අවශ්‍යතාව ඔහු ඉටු කළාක් මිස එය වෙනත් කිසිවකින් හෝ ඔවුන්ට ප‍්‍රයෝජනයක් ඇති නොකළේය. තවද අපි ඔහුට ඉගැන් වූ හෙයින් සැබැවින්ම ඔහු මනා දැනුමකින් යුක්ත වූවෙකි. එනමුත් ජනයාගෙන් බොහෝ දෙනා (මේ ගැන) වටහා නොගනිති."/>
        <aya index="69" text="'යූසුෆ්' වෙත ඔවුන් පිවිසූ කල්හි ඔහු තම (කුසඔත්) සහෝදරයාව තමා වෙත තුරුල් කර ගත්තේය. &quot;සැබැවින්ම මම නුඹේ (කුසඔත්) සහෝදරයාය. ඔවුන් (නුඹට හිරිහැර) කරමින් සිටි දෑ පිළිබඳව නුඹ දුක් නොවවු&quot; යැයි පැවසුවේය."/>
        <aya index="70" text="ඔවුන්ගේ අවශ්‍යතා ඔහු ඔවුනට සූදානම් කර දුන් කල්හි තම (කුසඔත්) සහෝදරයාගේ පොදියෙහි (මිනුම්) පැන් බඳුනක් (හොර රහසේ) දමා පසුව &quot;අහෝ තවලම් කරුවනි! සැබැවින්ම නුඹලා සොරුන්ය&quot; යැයි නිවේදකයෙක් නිවේදනය කළේය."/>
        <aya index="71" text="ඔවුහු (යූසුෆ්ගේ සේවකයන් වන) ඔවුන් දෙසට හැරී &quot;නුඹලා නැති කර ගත්තේ කුමක් දැ?&quot;යි ඇසුවෝය."/>
        <aya index="72" text="&quot;රජතුමාගේ මිනුම් බඳුන අපි නැති කරගත්තෙමු. එය ගෙන එන්නෙකුට ඔටුවන් බරට (ධාන්‍ය) ඇත. තවද එයට මම වග කියන්නෙමි.&quot; යැයි (සේවකයෝ) පැවසුවෝය."/>
        <aya index="73" text="&quot;අල්ලාහ් මත දිවුරා පවසන්නෙමු. අපි මෙම දේශයෙහි ව්‍යසනයන් ඇති කිරීමට නොපැමිණි බව අතිශයින්ම නුඹලා දන්නෙහුය. තවද අපි සොරුන් නොවන්නෙමු&quot; යැයි ඔවුහු පැවසුවෝය."/>
        <aya index="74" text="&quot;නුඹලා බොරුකාරයින් වන්නෙහු නම් ඔහුගේ දඩය කුමක් දැ?&quot;යි (සේවක) ඔවුහු විමසුවෝය."/>
        <aya index="75" text="කවරෙකුගේ පොදියෙහි එය දුටුවේ ද එවිට ඔහුමය එහි දඩය වන්නේ. මෙලෙසය අපි අපරාධකරුවන්ට ප‍්‍රතිවිපාක ලබා දෙන්නේ. යැයි ඔවුහු(යූසුෆ්ගේ සහෝදරයින්) පැවසුවෝය."/>
        <aya index="76" text="තම (කුසඔත්) සහෝදරයාගේ පොදියට පෙර ඔවුන්ගේ පොදි වලින් (සෝදිසි කිරීමට) පටන් ගත්තේය. පසුව තම (කුසඔත්) සහෝදරයාගේ පොදියෙන් එය (හසු වී) එළියට ගත්තේය. මෙලෙස අපි යූසුෆ්ට උපක‍්‍රමශීලීභාවය ලබා දුනිමු. අල්ලාහ් අභිමත කිරීමෙන් මිස රජතුමාගේ නීතිය අනුව තම (කුසඔත්) සහෝදරයාව (රඳවා) ගැනීමට නොහැක. අපි අභිමත කරන අයව තරාතිරමින් උසස් කරන්නෙමු. සෑම ඥානියෙකුටම ඉහළින් ඥානියෙකු සිටින්නේය."/>
        <aya index="77" text="&quot;මොහු සොරකම් කර ඇත්නම් මීට පෙර මොහුගේ (කුසඔත්) සහෝදරයෙක් ද සොරකමක් කර ඇත්තේ යැ&quot;යි ඔවුහු(සහෝදරයින්) පැවසුවෝය. පසුව යූසුෆ් එය(ට පිළිතුර) ඔවුනට හෙළි නොකොට එය තම සිතෙහි සඟවා ගත්තේය. &quot;නුඹලා තත්ත්වයෙන් ඉතා නපුරුය. නුඹලා වර්ණනා කරමින් සිටින දෑ පිළිබඳව අල්ලාහ් මැනවින් දන්නාය.&quot; යැයි ඔහු (තම සිතින්) පැවසුවේය."/>
        <aya index="78" text="&quot;ඇමතිවරයාණනි, සැබැවින්ම මොහුට ඉතා මහලු පියෙකු සිටින්නේය. එබැවින් ඔහු වෙනුවට අපගෙන් කෙනෙකු (රඳවා) ගන්න. සැබැවින්ම අපි නුඹව ත්‍යාගශීලීන් අතුරින් කෙනෙකු ලෙස දකින්නෙමු&quot; යැයි ඔවුහු පැවසුවෝය."/>
        <aya index="79" text="&quot;අපගේ භාණ්ඩ කවර කෙනෙකු ළඟ තිබෙනු දුටුවෙමු ද ඔහු හැර වෙනත් කෙනෙකු අපි (රඳවා) ගැනීමෙන් අල්ලාහ් අපව ආරක්ෂා කරත්වා! (එසේ කළේ නම්) එවිට සැබැවින්ම අපි අපරාධකරුවන්ගෙන් වන්නෙමු&quot; යැයි ඔහු පැවසුවේය."/>
        <aya index="80" text="ඔහු පිළිබඳව ඔවුහු අපේක්ෂා භංග වූ කල්හි ඔවුහු (තනිව) සාකච්ඡා කිරීම සඳහා වෙන්ව ගියෝය. ඔවුන්ගේ වැඩිමලා (තම සොහොයුරන් අමතා මෙසේ) පැවසුවේය. &quot;නුඹලාගේ පියා නුඹලා වෙතින් අල්ලාහ්ගෙන් වූ පොරොන්දුවක් ගත් බව ද මීට පෙර ද 'යූසුෆ්' විෂයෙහි නුඹලා (දුන් පොරොන්දුව) කඩ කළ බව ද නුඹලා නොදන්නෙහු ද? එබැවින් මාගේ පියාණන් (නැවත පැමිණීමට) මට අවසරය දෙන තුරු හෝ අල්ලාහ් මට විනිශ්චයක් ලබා දෙන තුරු මෙම දේශයෙන් මම පිටත් නොවන්නෙමි. තවද ඔහු විනිශ්චයකරුවන්ගෙන් ශ්‍රේෂ්ඨයාය."/>
        <aya index="81" text="(තවද) නුඹලා තම පියා වෙත ගොස් 'අපගේ පියාණනි, සැබැවින්ම ඔබගේ පුතා සොරකම් කළේය. අප දන්නා දැයින් මිස අපි සාක්ෂි නොපැවසුවෙමු. තවද අපි ගුප්ත දෑ නීරීක්ෂණය කරන්නන් නොවූයෙමු. තවද අපි සිටි නගරයෙන් ද අපි පැමිණි තවලමෙන් ද (ඒ පිළිබඳව) විමසවු. තවද සැබැවින්ම අපි සත්‍යවාදීන්ම යැ'යි පවසවු.&quot;"/>
        <aya index="83" text="(එවිට ඔවුන් තම පියා වෙත විත් එලෙස පැවසූ කල) &quot;නමුත් නුඹලාට නුඹලාගේ ආත්මාවන් යම් කරුණක් අලංකාර කර පෙන්වීය. එබැවින් (මට කළ හැක්කේ) අලංකාර ඉවසීමකි. ඔවුන් සියල්ලෝම අල්ලාහ් මා වෙත ගෙන එන්නට පුළුවන. සැබැවින්ම සර්වඥානී සර්ව ප‍්‍රඥාවන්ත වන්නේ ඔහුමය.&quot; යැයි ඔහු(යඃකූබ්) පැවසුවේය."/>
        <aya index="84" text="තවද ඔවුන්ගෙන් ඔහු හැරී &quot;අහෝ 'යූසුෆ්' කෙරෙහි වූ (මාගේ) ශෝකය!&quot; යැයි පැවසීය. දුකින් ඔහුගේ දෑස් සුදු පැහැ විය. තවද ඔහු (කෝපය හා ශෝකය) යටපත් කර ගත්තෙකු විය."/>
        <aya index="85" text="&quot;අල්ලාහ් මත දිවුරන්නෙමු. ඔබ රෝගාතුරු වන තුරු හෝ මරණයට පත්වූවන් අතුරින් වන තුරු යූසුෆ්ගේ මතකයෙන් පසුවන්නෙහිය.&quot; යැයි ඔවුහු පැවසුවෝය."/>
        <aya index="86" text="&quot;මාගේ දුක් ගැනවිල්ල හා මාගේ ශෝකය මා පැමිණිලි කරන්නේ අල්ලාහ් වෙතමය. නුඹලා නොදන්නා දෑ (වන යූසුෆ් ජීවතුන් අතර බව) මම අල්ලාහ්ගෙන් දනිමි.&quot; යැයි ඔහු පැවසුවේය."/>
        <aya index="87" text="&quot;මාගේ දරුවනි! නුඹලා පිටව ගොස් යූසුෆ් හා ඔහුගේ සහෝදරයා පිළිබඳව සොයා බලවු. අල්ලාහ්ගේ කරුණාවෙන් නුඹලා බලාපොරොත්තු සුන්කර නොගනිවු. සැබැවින්ම ප‍්‍රතික්ෂේපිත පිරිස මිස (වෙනත් කිසිවෙකු) අල්ලාහ්ගේ කරුණාවෙන් අපේක්ෂාභංග නොවන්නෝය."/>
        <aya index="88" text="ඔවුහු ඔහු('යූසුෆ්') වෙත පිවිසුණු කල්හි ඇමතිතුමනී! අපට ද අපගේ පවුලට ද (සාගින්නේ) පීඩාව ඇති වී ඇත. අපි සුළු වටිනාකමකින් යුත් මිල භාණ්ඩ ගෙන ආවෙමු. එබැවින් අපට (ධාන්‍යය) මිනුම සම්පූර්ණව ලබා දෙනු. තවද (මීට අමතරව) අප වෙත දන් දෙනු. සැබැවින්ම අල්ලාහ් දන් දෙන්නන්ට යහ ප‍්‍රතිඵල පිරිනමන්නේය. යැයි ඔවුහු පැවසුවෝය."/>
        <aya index="89" text="&quot;නුඹලා අඥානයින්ව සිටිය දී යූසුෆ්ට ද ඔහුගේ (කුසඔත්) සහෝදරයාට ද නුඹලා කළ දේ දන්නෙහු දැ?&quot;යි ඔහු(යූසුෆ්) විමසුවේය."/>
        <aya index="90" text="&quot;සැබැවින්ම ඔබම ද යූසුෆ්?&quot; යැයි ඔවුහු විමසුවෝය. &quot;මම යූසුෆ් වෙමි. මොහු මාගේ (කුසඔත්) සහෝදරයාය. අල්ලාහ් අපට පිහිට වූයේය. කවරෙකු බිය භක්තිමත් වී ඉවසන්නේ ද එවිට සැබැවින්ම අල්ලාහ් යහපත් අයගේ වේතනය අපතේ නොයවන්නේය."/>
        <aya index="91" text="&quot;අල්ලාහ් මත දිවුරමින්, අල්ලාහ් අපට වඩා සැබැවින්ම ඔබව උසස් කොට ඇත්තේය. තවද අපි වැරදිකරුවන් ලෙස පසු වූයෙමු.&quot; යැයි ඔවුහු පැවසුවෝය."/>
        <aya index="92" text="&quot;අද දින නුඹලාට එරෙහිව කිසිදු අවලාදයක් නැත. අල්ලාහ් නුඹලාට සමාව දෙනු ඇත. ඔහු කරුණා වන්තයින්ගෙන් පරම කරුණාභරිතය. මාගේ මෙම කමිසය නුඹලා ගෙන ගොස් එය මාගේ පියාගේ මුහුණ මත දමනු. (එවිට) ඔහු පෙනුමැත්තෙකු වන්නේය. පසුව නුඹලාගේ පවුලේ සියල්ලන්ම මා වෙත කැඳවා එනු.&quot; යැයි ඔහු පැවසුවේය."/>
        <aya index="94" text="(මිසර දේශයෙන් කන්ආන් දේශය වෙතට සහෝදරයින්ගේ) තවලම පිටත්ව ගිය කල්හි (එහි වෙසෙන) ඔවුන්ගේ පියාණන් &quot;නුඹලා මා සිහිය දුර්වල යැයි නොසිතන්නේ නම් (මා පවසන දෑ නුඹලා විශ්වාස කරන්නෙහුමය. එනම්) සැබැවින්ම මම යූසුෆ්ගේ සුවඳ ලබමි.&quot; යැයි (ඔහු අබියස සිටියවුනට) පැවසුවේය."/>
        <aya index="95" text="(එවිට) &quot;අල්ලාහ් මත දිවුරමින් සැබැවින්ම ඔබ (තවමත්) ඔබගේ පැරණි මුළාවෙහිම පසුවන්නෙහිය&quot; යැයි ඔවුහු(අබියස වූවන්) පැවසුවෝය."/>
        <aya index="96" text="එවිට ශූභාරංචිය පවසන්නා පැමිණි කල්හි එය ඔහුගේ මුහුණට දැමීය. එවිට ඔහු නැවත පෙනුමැත්තෙකු බවට පත් විය. &quot;නුඹලා නොදන්නා දෑ මා අල්ලාහ්ගෙන් දනිමි.' යැයි මම නුඹලාට නොපැවසුවෙම් දැ?&quot;යි ඔහු පැවසුවේය."/>
        <aya index="97" text="&quot;අපගේ පියාණනි, අපගේ පාපයන් වලට අප වෙනුවෙන් (අල්ලාහ්ගෙන්) සමාව ඇයැද සිටිනු. සැබැවින්ම අපි වැරදිකරුවන් වූයෙමු.&quot; යැයි ඔවුහු පැවසුවෝය."/>
        <aya index="98" text="&quot;මම නුඹලා වෙනුවෙන් මාගේ පරමාධිපතිගෙන් සමාව මතු ඇයැදින්නෙමි. සැබැවින්ම ඔහුමය අති ක්ෂමාශීලී පරම කරුණාභරිත වන්නේ.&quot; යැයි ඔහු පැවසුවේය."/>
        <aya index="99" text="(පසුව) ඔවුන් (සියල්ලෝම) 'යූසුෆ්' වෙත පිවිසුනු කල්හි ඔහු තම දෙමාපියන්ව ඔහු වෙත තුරුල් කර ගෙන &quot;අල්ලාහ් අභිමත කළේ නම් මිසරයට අභයදායීව ඇතුළු වනු.&quot; යැයි පැවසුවේය."/>
        <aya index="100" text="තම දෙමාපියන්ව රාජාසනය මත ඔසවා අසුන් ගැන්වුයේය. ඔවුන්(සොහොයුරන් ඇතුළු සියලු දෙනාම) ඔහුට(යූසුෆ්ට) හිස නමා සුජූද් කළෝය. තවද &quot;මාගේ පියාණනි, මීට පෙර (මා දුටු) මාගේ සිහිනයේ යථාර්ථය මෙයයි. එය මාගේ පරමාධිපති සැබෑ කළේය. සිරගෙයින් ඔහු මා පිට කළ අවස්ථාවේ ඔහු මට උපකාර කළේය. මා අතර හා මාගේ සහෝදරයින් අතර 'ෂෙයිතාන්' වෙන් කළ පසුව නුඹලාව ගම්මානයෙන් මා වෙත ගෙන්වා දුන්නේය. සැබැවින්ම මාගේ පරමාධිපති ඔහු අභිමත කරන දෑ පිළිබඳව අති සියුම් ඥානීය. සැබැවින්ම සර්වඥ සර්ව ප‍්‍රඥාවන්ත වන්නේ ඔහුමය."/>
        <aya index="101" text="&quot;මාගේ පරමාධිපතියාණනී, සැබැවින්ම නුඹ මට පාලනය පිරිනැමුවෙහිය. තවද සිහින වල යථාර්ථය මට ඉගැන්වුයෙහිය. අහස්හි හා මිහිතලයේ මැවුම්කරුවාණනි! මෙලොවෙහි හා පරලොවෙහි මාගේ භාරකරු නුඹය. මා (නුඹට අවනත වන) මුස්ලිම්වරයෙකු බවට මරණයට පත් කරනු මැනව! තවද (මතු ලොවෙහි) දැහැමියන් සමග මා එක් කරනු මැනව!&quot; (යැයි 'යූසුෆ්' ප‍්‍රාර්ථනා කළේය.)"/>
        <aya index="102" text="(නබිවරය,) මේවා ගුප්ත තොරතුරු අතුරින්ය. අපි එය නුඹට 'වහී' (දේව පණිවිඩය) මගින් පහළ කරන්නෙමු. ඔවුන් (යූසුෆ්ට) කුමන්ත‍්‍රණ කරමින් ඔවුන්ගේ කරුණ( සාක්ෂාත් කිරීම)ට එක් රැස් වූ විට නුඹ ඔවුන් අතර නොවීය."/>
        <aya index="103" text="නුඹ ආශා කළ ද මිනිසුන්ගෙන් බොහෝ දෙනෙකු විශ්වාසිකයින් නොවෙති."/>
        <aya index="104" text="කිසිදු කුලියක් මෙ(ම අල් කුර්ආනීය ප‍්‍රචාර)ය කෙරෙහි නුඹ ඔවුන්ගෙන් නොඉල්ලන්නෙහිය. එ(ම අල් කුර්ආන)ය සමස්ත විශ්වයන්ටම මෙනෙහි කිරීමක් මිස නැත."/>
        <aya index="105" text="අහස්හි හා මිහිතලයෙහි කෙතරම් සංඥාවන් තිබේ ද? (නමුත්) ඒවා පිළිබඳව ඔවුහු(ජනයින්) නොසලකා හරිමින් ඒවා තරණය කරන්නෝය."/>
        <aya index="106" text="ඔවුන්ගෙන් බොහෝ දෙනා (අල්ලාහ්ට) ආදේශ තබන්නන් ලෙස හැර අල්ලාහ්ව විශ්වාස නොකරන්නෝය."/>
        <aya index="107" text="අල්ලාහ්ගේ දඬුවමින් පිරිවරා ගන්නක් ඔවුන් වෙත පැමිණීම ගැන හෝ ඔවුහු නොදැනුවත්ව සිටිය දී අනපේක්ෂිතව (ලොව අවසන්) හෝරාව පැමිණීම ගැන ඔවුන් අභයදායීව සිටින්නෙහු ද?"/>
        <aya index="108" text="(නබිවරය,) මෙයයි මාගේ මාර්ගය. මම ද මා අනුගමනය කළවුන් ද පැහැදිලි සාධක මත සිටිමින් (නුඹලාව) අල්ලාහ් වෙත ඇරයුම් කරන්නෙමි. තවද අල්ලාහ් අති පිවිතුරුය. මම (අල්ලාහ්ට) ආදේශ තබන්නන් අතුරින් නොවෙමි. යැයි පවසවු."/>
        <aya index="109" text="තවද නුඹට පෙර ('රසූල්වරයෙකු' ලෙස ඔවුන්ගේ) ගම් වාසීන් අතුරින් අපි 'වහී' පහළ කළා වූ පිරිමින් මිස (අන් කිසිවෙකු) නොඑව්වෙමු. ඔවුහු මිහිතලයෙහි ගමන් කර ඔවුනට පෙර විසූවන්ගේ අවසානය කෙසේ වූයේ දැයි නොදුටුවෝ ද? තවද බිය බැතිමත් වූවන්ට මතුලොව නිවහන ඉතා ශ්‍රේෂ්ඨය. (ඒ බව) නුඹලා අවබෝධ කර නොගන්නෙහු ද?"/>
        <aya index="110" text="(දඬුවම පිළිබඳව වූ ප‍්‍රතිඥාව ඔවුන් වෙත ප‍්‍රමාද විය.) කෙතරම් (දුරට)දයත් අවසානයේ 'රසූල්වරුන්' බලාපොරොත්තු සුන් වී තමන් අසත්‍යවාදීන් බවට පත් කරනු ලැබ ඇතැ'යි සිතන තුරුය. (එවිට) අපගේ උපකාරය ඔවුන් වෙත පැමිණියේය. එබැවින් අපි අභිමත කළවුන්ව (එම ප‍්‍රතිඥා දෙනු ලැබූ දඬුවමින්) මුදවා ගනු ලැබිණ. අපගේ දඬුවම වැරදිකාර පිරිසගෙන් ඉවත් කරනු නොලබන්නේය."/>
        <aya index="111" text="ඔවුන්ගේ වෘත්තාන්තයන්හි නුවණැත්තන්ට ආදර්ශයක් ඇත. මෙ(ම අල් කුර්ආන)ය ගොතනු ලැබූ (මිථ්‍යා) ප‍්‍රබන්ධයක් නොවේ. නමුත් (මෙය) තමන් ඉදිරියෙහි වූ දෑ තහවුරු කරන්නක් හා සෑම දැයක්ම පැහැදිලි කරන්නකි. තවද විශ්වාස කරන පිරිසකට දයාවක් ද මග පෙන්වීමක් ද වේ."/>
    </sura>
    <sura index="13" name="">
        <aya index="1" text=" අලිෆ්. ලාම්. මීම්. රා. මේවා ධර්ම පුස්තකයේ වදන්ය. තවද නුඹගේ පරමාධිපතිගෙන් නුඹ වෙත පහළ කරන ලද දෑ සත්‍යයයි. නමුත් මිනිසුන්ගෙන් බොහෝ දෙනා (ඒ පිළිබඳව) විශ්වාස නොකරති."/>
        <aya index="2" text=" නුඹලා දකින ආධාරක රහිතව අහස් එසෙව්වේ අල්ලාහ්මය. ඉන් පසු අර්ෂය) මත (ඔහුගේ ගෞරවයට සුදුසු අයුරින්) ඔහු &quot;ඉස්තිවා&quot; විය. තවද ඔහු හිරු හා සඳු (තම ආධිපත්‍යය යටතේ) වසඟ කළේය. (ඉන්) එකිනෙක (එයට) නියම කරනු ලැබූ කාලයක් දක්වා ගමන් කරන්නේය. නුඹලාගේ පරමාධිපතිගේ හමුව නුඹලා තරයේ විශ්වාස කරනු පිණිස ඔහු (සෑම) කරුණ(ක්ම) සැලසුම් කරන්නේය. සංඥාවන් පැහැදිලි කරන්නේය."/>
        <aya index="3" text=" මිහිතලය එළා එහි ස්ථිරසාර දෑ(කඳු) හා ගංගාවන් ඇති කළේ ඔහුමය. තවද සෑම ඵල බෝගයකින්ම එහි ජෝඩුවක් බැගින් ඇති කළේය. රාත‍්‍රියෙන් දහවල ආවරණය කරන්නේය. සැබැවින්ම කල්පනා කරන පිරිසකට එහි සංඥාවන් ඇත."/>
        <aya index="4" text=" තවද මිහිතලයෙහි පිහිටුණු (නොයෙකුත්) පෙදෙස් ඇත. තවද මිදි වලින් යුත් වතු ද තවද ගොවිබිම් ද අතු සහිත හා අතු රහිත ඉඳි ගස් ද ඇත. මේවා (සියල්ලට) එකම ජලයකින් ජලය සපයනු ලබන්නේය. (මෙසේ තිබිය දීත්) රසයෙහි ඒවායින් සමහරක් තවත් සමහරකට වඩා අපි උසස් කරන්නෙමු. සැබැවින්ම අවබෝධ කරන පිරිසකට එහි සංඥාවන් ඇත."/>
        <aya index="5" text="(නබිවරය,) නුඹ (ප‍්‍රතික්ෂේපකයින්ගේ පිටුපෑම පිළිබඳ) පුදුමයට පත් වන්නෙහු නම්, &quot;අපි (මරණයට පත් වී) පස් බවට පත් වූ විට (නැවත) නව මැවුමක (නැගිට) වන්නෙමු දැ?&quot;යි ඔවුන් පැවසීම (ඊටත් වඩා) පුදුමසහගතය. ඔවුහුමය තම පරමාධිපතිව ප‍්‍රතික්ෂේප කළවුන් වන්නෝ. තවද ඔවුහුමය තමන්ගේ ගෙලෙහි විලංගු ලද්දන් වන්නෝ. තවද ඔවුහුමය නිරයේ සගයින් වන්නෝ. ඔවුහු එහි සදාතනිකයෝ වෙති."/>
        <aya index="6" text="තවද ඔවුහු යහපතට(ක්ෂමාවට) පෙර අයහපත(දඬුවම) ඉක්මන් කරන මෙන් නුඹගෙන් පතන්නෝය. මෙසේ (පැතීමෙන්) දඬුවම් ඔවුනට පෙර ද ඉකුත් වී ඇත. තවද සැබැවින්ම නුඹගේ පරමාධිපති මිනිසුන්ට ඔවුන්ගේ අපරාධ වලට ක්ෂමාශීලී භාවයෙන් යුක්තයෙකුය. තවද නුඹගේ පරමාධිපති දඬුවම් කිරීමෙහි දැඩිය."/>
        <aya index="7" text="(නබිවරය,) තවද ප‍්‍රතික්ෂේප කළවුන් &quot;මොහුගේ පරමාධිපතිගෙන් මොහු වෙත කිසියම් සංඥාවක් පහළ කරනු ලැබිය යුතු නොවේ දැ'යි&quot; පවසති. සැබැවින්ම නුඹ අවවාද කරන්නෙකු පමණි. තවද සෑම සමූහයකටම (යහ)මග පෙන්වන්නෙකු ඇත."/>
        <aya index="8" text="සෑම කාන්තාවක්ම (තම ගර්භාෂයේ) උසුලා සිටින දෑ ද ගර්භාෂයන් කෙටි කරන හා එය දීර්ඝ කරන දෑ ද අල්ලාහ් දන්නේය. තවද සෑම දෙයක්ම ඔහු අබියස නිර්ණයකින් ඇත."/>
        <aya index="9" text="(ඔහු) අදෘශ්‍යමාන දෑ හා දෘශ්‍යමාන දෑ දන්නාය. ශ්‍රේෂ්ඨවන්තය. උත්තරීතරය."/>
        <aya index="10" text="නුඹලා අතුරින් ප‍්‍රකාශය සඟවන්නා ද එය හෙළි කරන්නා ද රාත‍්‍රියෙහි සැඟ වී සිටින්නා ද දහවලෙහි සැරිසරන්නා ද (අල්ලාහ්ට) එක සමානය."/>
        <aya index="11" text="ඔහුට(මිනිසාට' තමාට ඉදිරියෙන් ද තමාට පසුපසින් ද අනුපිළිවෙළට පැමිණෙන්නන් (වන 'මලක්වරුන්') සිටිති. ඔවුහු අල්ලාහ්ගේ නියෝගය පරිදි ඔහුව ආරක්ෂා කරති. සැබැවින්ම යම් සමාජයක් තමන් සමග වූ (යහ) දෑ (පිටුපෑමක් ලෙස) වෙනස් කර ගන්නා තුරු ඔවුන් සමග වූ දෑ(දායාදයන් දඬුවමක් ලෙස) අල්ලාහ් වෙනස් නොකරන්නේය. තවද අල්ලාහ් යම් සමාජයකට නරකක් අපේක්ෂා කළේ නම් එය පලවා හරින්නක් නැත. තවද ඔහු හැර ඔවුනට වෙනත් කිසිදු උදව්කරුවෙකු නැත."/>
        <aya index="12" text="(මගීන්ට වර්ෂාව ඇති වී ගමනට බාධාවක් ඇති වේ යන) බියක් ලෙස හා (වර්ෂාව අවශ්‍ය වූවන් හට) බලාපොරොත්තුවක් ලෙස අකුණු ගැසීම නුඹලාට පෙන්වනුයේ ද තවද (වැසි)බරැති වලාකුළු නිර්මාණය කරනුයේ ද ඔහුමය."/>
        <aya index="13" text="තවද හෙණ හඬ ඔහුගේ ප‍්‍රශංසාවෙන් (ඔහුව) පිවිතුරු කරති. තවද 'මලක්වරුන්' ද ඔහුගේ බියෙන් (ඔහුව පිවිතුරු කරති.) තවද ඔහු හෙණ යවන්නේය. පසුව එමගින් ඔහු අභිමත කරන අයව, ඔවුහු අල්ලාහ් ගැන තර්ක කරමින් සිටිය දී හසු කර ගන්නේය. තවද ඔහු දඬුවම් කිරීමෙහි දැඩිය."/>
        <aya index="14" text="සත්‍යයේ ප‍්‍රාර්ථනාව ඔහුටමය. (ප‍්‍රතික්ෂේපක) මොවුන් ඔහු(අල්ලාහ්) හැර අයැදින අය මොවුනට කිසිවකින් හෝ පිළිතුරු නොදෙති. (මොවුන්ගේ උදාහරණය නම්) ජලය තම මුඛය වෙත ළඟා වීම සඳහා (දුරින් සිට) එය දෙසට තම දෙඅත්ල දිගු කරන්නෙකු මෙන් මිස (නොමැත. එහෙත් ඔහු දෑතින් ගෙන පානය කරන තෙක්) එ(ම ජල)ය එය(මුඛය) වෙත ළඟා නොවන්නක්මය. තවද ප‍්‍රතික්ෂේපකයින්ගේ ප‍්‍රාර්ථනාව මුළාවක මිස නැත."/>
        <aya index="15" text="අහස්හි හා මිහිතලයෙහි ඇති දෑ ද තවද ඒවායෙහි සෙවණැලි ද උදේ හා සවස කැමැත්තෙන් හෝ අකමැත්තෙන් අල්ලාහ්ටම 'සුජූද්' කරති."/>
        <aya index="16" text="(නබිවරය) &quot;අහස්හි හා මිහිතලයේ පරමාධිපති කවුරුන් දැ?&quot;යි නුඹ (ඔවුන්ගෙන්) විමසවු. &quot;(තවද ඔහු) අල්ලාහ්&quot; යැයි පවසවු. &quot;නුඹලා ඔහු හැර තමන්ට කිසිදු ප‍්‍රයෝජනයක් (ගැනීමට) හා කිසිදු හානියක් (වළකා ගැනීමට හැකියාව) හිමි නොකරන භාරකරුවන් (දෙවිවරුන් ලෙස) ගත්තෙහු දැ?&quot;යි විමසවු. &quot;අන්ධයා හා පෙනුමැත්තා එක සමාන වන්නේ ද? එසේ නැතහොත් අන්ධකාරයන් හා අලෝකය එක සමාන වන්නේ ද?එසේත් නැතහොත් (ඔවුන්ගේ ප‍්‍රතිපත්තිය අනුව) අල්ලාහ් නිර්මාණය කරන්නාක් මෙන් (ඇතැම් මැවීම්) නිර්මාණය කළ, (ඔවුන් අල්ලාහ්ට ආදේශ කරන්නා වූ) හවුල්කරුවන්ව ඔහුට ඔවුන් (ආදේශ ලෙස) පත් කර පසුව (අල්ලාහ්ගේ හා හවුල්කරුවන්ගේ) මැවීම ඔවුන් කෙරෙහි ව්‍යාකූල වී ඇත් දැ?&quot;යි (නබිවරය, ඔවුන්ගෙන්) විමසවු. &quot;සියලු දෑහි මැවුම්කරු අල්ලාහ්ය. ඔහු ඒකීයය. බලපරාක‍්‍රමයෙන් යුක්තයැ&quot;යි නුඹ පවසවු."/>
        <aya index="17" text="ඔහු අහසින් ජලය පහළ කළේය. එවිට මිටියාවත් ඒවායෙහි ප‍්‍රමාණයට ගලා බැසීය. ගලා යන ජලය පාවෙන පෙණ බුබුළු උසුලන්නේය. තවද භාණ්ඩ හෝ ආභරණ (සෑදීමට) බලාපොරොත්තුවෙන් ගින්නෙහි ඔවුන් මොළ වන දැයින් ද මේ හා සමාන පෙණ බුබුළු ඇත. අල්ලාහ් සත්‍යය හා අසත්‍යය (නිදසුනක් වශයෙන්) ගෙන හැර පාන්නේ මෙලෙසය. පෙණ බුබුළු වනාහි නැති වී යන්නේය. මිනිසාට ප‍්‍රයෝජනවත් වන දෑ වනාහි මිහිතලයෙහි රඳා පවතින්නේය. අල්ලාහ් උපමාවන් ගෙන හැර පාන්නේ මෙලෙසය."/>
        <aya index="18" text="තම පරමාධිපතිට (අවනත වීම තුළින්) ප‍්‍රතිචාර දක්වන්නන්ට යහපත ඇත. තවද ඔහුට පිළිතුරු නොදෙන්නන් නම් මිහිතලයේ සියල්ල ද එයත් සමගම ඒ හා සමානව යමක් ඔහු සතුව තිබුණේ නම් (නිරයෙන් ආරක්ෂා වීම සඳහා) එය ද ඔවුන් වන්දි වශයෙන් ගෙවනු ඇත. ඔවුනටමය අයහපත් විනිශ්චය හිමි වන්නේ. තවද ඔවුන්ගේ ලැගුම් ගන්නා ස්ථානය නිරයයි. තවද (එය) යහනාවෙන් නරක විය."/>
        <aya index="19" text="'නුඹගේ පරමාධිපතිගෙන් නුඹ වෙත පහළ කරන ලද දෑ සත්‍යයකි' යැයි දැන සිටින්නා අන්ධයෙකුව සිටින්නා මෙන් වේ ද? (එය) මෙනෙහි කරනුයේ නුවණැත්තන්මය."/>
        <aya index="20" text="ඔවුහු කවරහු ද යත් අල්ලාහ්ගේ ගිවිසුම සම්පූර්ණ කරති. තවද (ගිවිසුම්) විශ්වාසය කඩ නොකරති."/>
        <aya index="21" text="තවද (ඔවුහු) කවරහු ද යත් (ඥාතී) සම්බන්ධකම් ඇති කරනු ලැබිය යුතුයි යැයි අල්ලාහ් විධානය කළ දෑ( තුළින් ඥාතීන්) සමග ඔවුහු සම්බන්ධකම් පවත්වති. තවද ඔවුහු තම පරමාධිපතිට බිය වෙති. නරක විනිශ්චය ද බිය වෙති."/>
        <aya index="22" text="තවද (ඔවුහු) කවරහු ද යත් තම පරමාධිපතිගේ තෘප්තිය අපේක්ෂාවෙන් ඔවුහු ඉවසුවෝය. 'සලාතය' ද ස්ථාපිත කළෝය. අප ඔවුනට පිරිනැමූ දැයින් රහසිගතව හා ප‍්‍රසිද්ධියේ (යහ දෑ වෙනුවෙන්) වියදම් ද කළෝය. තවද ඔවුහු යහපතින් අයහපත වළක්වති. ඔවුනටමය (මතු) නිවහනේ (යහ) අවසානය හිමි වන්නේ."/>
        <aya index="23" text="(එය) 'අද්න්' (නමැති ස්වර්ග) උයන්ය. එහි ඔවුන් ද ඔවුන්ගේ පියවරුන්ගෙන්, ඔවුන්ගේ භාර්යාවන්ගෙන් හා ඔවුන්ගේ පරපුරින් (විශ්වාස කර) යහකම් කළවුන් ද ඇතුළු වන්නෝය. තවද මලක්වරුන් ද &quot;නුඹලා ඉවසා සිටි හේතුවෙන් නුඹලා කෙරෙහි 'සලාමය'(ශාන්තිය) අත් වේවා! එබැවින් (මතු) නිවහනේ අවසානය යහපත් විය&quot;යැයි (පවසමින්) සෑම දොරටුවකින්ම ඔවුන් වෙත ඇතුළු වෙති."/>
        <aya index="25" text="කවරෙකු අල්ලාහ්ගේ ගිවිසුම තහවුරු කිරීමෙන් පසු එය කඩ කර, (ඥාතී) සම්බන්ධකම් ඇති කරනු ලැබිය යුතුයි යැයි අල්ලාහ් විධානය කළ දෑ කපා හැර දමන්නේ ද තවද මිහිතලයෙහි කලහකම් කරන්නේ ද ඔවුනටමය ශාපය ඇත්තේ. තවද (මතු) නිවහනේ නරකය ද ඔවුනට හිමිය."/>
        <aya index="26" text="අල්ලාහ් තමන් අභිමත කරන අයට ජීවන සම්පත් විස්තීරණ කරන්නේය. තවද (ඔහු අභිමත කළවුනට) සීමා කරන්නේය. මෙලොව ජීවිතය පරලොව විෂයෙහි අල්ප භුක්ති විඳීමක් මිස නැතිව තිබියදී (ප‍්‍රතික්ෂේපක) ඔවුන් මෙලොව ජීවිතයෙන් (සෑහීමට පත්ව) සතුටු වූවෝය."/>
        <aya index="27" text="ප‍්‍රතික්ෂේප කළවුන් &quot;මොහුගේ පරමාධිපතිගෙන් මොහු වෙත කිසියම් සංඥාවක් පහළ කරනු ලැබිය යුතු නොවේ දැ'යි විමසති. (නබිවරය,) &quot;සැබැවින්ම අල්ලාහ් තමන් අභිමත කරන අයව නොමග යන්නට ඉඩ හරින්නේය. තවද (ඔහු වෙත සිතින්) නැඹුරුවූවන්ව ඔහු වෙත මග පෙන්වන්නේයැ&quot;යි නුඹ පවසවු."/>
        <aya index="28" text="(ඔවුන්) කවරහු ද යත් විශ්වාස කර තම හදවත් අල්ලාහ්ව මෙනෙහි කිරීමෙන් සැනසුමට පත් වූවන්ය. දැන ගනිවු. හදවත් සැනසුමට පත් වනුයේ අල්ලාහ්ව මෙනෙහි කිරීමෙනි."/>
        <aya index="29" text="විශ්වාස කර යහකම් කළවුන් නම් ඔවුනට සුබාශිංසනය හා අලංකාර නැවත යොමු වන ස්ථානයක් ඇත."/>
        <aya index="30" text="මෙලෙස (අපි නුඹට පෙර ජන සමාජයන්ට 'රසූල්වරුන්' එව්වාක් මෙන්) අපි නුඹව ප‍්‍රජාවකට ('රසූල්වරයෙකු' ලෙස) එව්වෙමු. එයට පෙර බොහෝ ප‍්‍රජාවන් ඉකුත් වී ගොස් ඇත. (නුඹව අපි එව්වේ) ඔවුන් 'අර් රහ්මාන්'(කරුණාභරිතයාණන් වන මා)ව ප‍්‍රතික්ෂේප කරමින් සිටිය දී අපි නුඹ වෙත 'වහී' (නම් දේව පණවිඩ) පහළ කළ දෑ නුඹ ඔවුනට පාරායනා කර පෙන්වීම පිණිසය. (නබිවරය,) &quot;ඔහු මාගේ පරමාධිපතිය. ඔහු හැර වෙනත් දෙවියෙකු නොමැත. ඔහු කෙරෙහිම මම (සියල්ල) භාර කළෙමි. තවද ඔහු වෙතමය මාගේ නැවත හැරී යන ස්ථානය ඇත්තේ&quot; යැයි පවසවු."/>
        <aya index="31" text="සැබැවින්ම කුර්ආනය( පාරායනා කිරීම)ක් මගින් කඳු (තවත් නැනකට) ධාවනය කරනු ලැබුව ද නැතහොත් එමගින් මිහිතලය කැබලි කරනු ලැබුව ද නැතහොත් එමගින් මළවුන් කතා කරවනු ලැබුව ද (ඔවුන් නුඹ නබිවරයෙකු බව විශ්වාස නොකරති.) එනමුත් කරුණු සියල්ලම අල්ලාහ්ටම හිමිය. විශ්වාස කළවුන් 'අල්ලාහ් අභිමත කරන්නේ නම් මිනිසුන් සියල්ලන්වම යහමග යොමු කරනු ඇතැ'යි නොදන්නෝ ද?-(විනිශ්චය දිනය පිළිබඳ වූ) අල්ලාහ්ගේ පොරොන්දුව පැමිණෙන තුරු ප‍්‍රතික්ෂේප කළවුන් තමන් කළ දෑ හේතුවෙන් කම්පනයක් ඇති කරවන දෑ ඔවුන්ව හසු කරමින් පවතී. නැතහොත් ඔවුන්ගේ නිවෙස් වලට සමීපයෙන් එය පහළ වෙමින් පවතී. අල්ලාහ් ප‍්‍රතිඥාව කඩ නොකරන්නේය."/>
        <aya index="32" text="(නබිවරය,) සැබැවින්ම නුඹට පෙර ද 'රසූල්වරුන්' සමච්චල් කරනු ලැබුවෝය. එවිට ප‍්‍රතික්ෂේප කළවුනට මා අවකාශය ලබා දුන්නෙමි. පසුව ඔවුන්ව (දඬුවමින්) ග‍්‍රහණය කළෙමි. එබැවින් මාගේ දඬුවම කෙසේවී ද?"/>
        <aya index="33" text="සෑම ආත්මයක් මතම, ඒවා උපයන දෑ පිළිබඳව භාරකරුවෙකු ලෙස සිටින කෙනෙකු ද? (එනමුත්) ඔවුහු අල්ලාහ්ට (ආදේශයක් ලෙස) හවුල්කරුවන් පත් කරන්නෝය. (නබිවරය,) &quot;(හවුල්කරුවන් වන) ඔවුන්ව නම් කරවු.&quot; යැයි නුඹ (ඔවුනට) පවසවු. එසේ නොමැතිනම් මිහිතලයෙහි ඔහු(අල්ලාහ්) නොදන්නා දෑ ඔහුට නුඹලා දන්වා සිටින්නෙහු ද? එසේ නොමැතිනම් බාහිර (පුහු) ප‍්‍රකාශයක් (පමණ) ද? එනමුත් ප‍්‍රතික්ෂේප කළවුනට ඔවුන්ගේ කුමන්ත‍්‍රණ අලංකාරමත් කර පෙන්වනු ලැබීය. තවද ඔවුහු (ඍජූ) මාර්ගයෙන් වළක්වනු ලැබුවෝය. තවද අල්ලාහ් කවරෙකුව නොමග යෑමට ඉඩ හැරියේ ද ඔහුට යහමග පෙන්වන්නෙකු නැත.&quot;"/>
        <aya index="34" text="මොවුනට මෙලොව ජීවිතයෙහි දඬුවමක් ඇත. තවද මතු ලොවෙහි දඬුවම ඉතා දැඩිය. තවද ඔවුනට අල්ලාහ්ගෙන් (වූ දඬුවමෙන්) ආරක්ෂා කරන්නෙකු නොමැත."/>
        <aya index="35" text="බිය භක්තිකයින්ට පොරොන්දු වනු ලැබූ (ස්වර්ග) උයනේ ස්වභාවය නම් (මෙසේය). ඊට යටින් ගංගාවෝ ගලා බසිති. එහි ආහාර හා එහි සෙවණ සදාතනිකය. මෙය බිය භක්තිකයින්ගේ අවසානයයි. තවද ප‍්‍රතික්ෂේපකයින්ගේ අවසානය (නිරා) ගින්නය."/>
        <aya index="36" text="කවුරුන්හට අපි ධර්ම පුස්තකය පිරිනැමුවෙමුද ඔවුහු නුඹ වෙත පහළ කරනු ලැබූ දෑ පිළිබඳව සතුටු වන්නෝය. තවද (එම) පිරිස් අතුරින් එ(සේ නුඹ වෙත පහළ කරනු ලැබූ දැ)යින් සමහරක් ප‍්‍රතික්ෂේප කරන්නන් ද වෙති. (නබිවරය,) &quot;සැබැවින්ම මා අණ කරනු ලැබුවේ අල්ලාහ්ට (පමණක්) මා නමදින ලෙස ද ඔහුට ආදේශ නොතබන ලෙස ද වේ. ඔහු වෙතම මම කැඳවන්නෙමි. තවද ඔහු වෙතමය මාගේ හැරී යාම ඇත්තේ.&quot; යැයි පවසවු."/>
        <aya index="37" text="මෙලෙස අපි මෙ(ම අල් කුර්ආන)ය අරාබියෙන් වූ නීතියක් ලෙස පහළ කළෙමු. තවද දැනුමෙන් (දැයක්) නුඹ වෙත පැමිණීමෙන් පසුව ද ඔවුන්ගේ ආශාවන් නුඹ අනුගමනය කළෙහි නම් නුඹට අල්ලාහ්ගෙන් (වූ දඬුවමෙන්) උදව් කරන්නෙකු හෝ ආරක්ෂා කරන්නෙකු හෝ නොමැති වනු ඇත."/>
        <aya index="38" text="සැබැවින්ම අපි නුඹට පෙර ද 'රසූල්වරුන්' එවා ඔවුනට අපි භාර්යාවන් හා පරපුරක් ද ඇති කළෙමු. තවද කිසිදු රසූල්වරයෙකුට අල්ලාහ්ගේ අනුමැතියෙන් මිස කිසිදු සාධකයක් ගෙන ඒමට (කිසිදු හැකියාවක්) නොවීය. සෑම කාලයකටම (ආවේණික නීති සටහන්) ලේඛනයක් ඇත."/>
        <aya index="39" text="අල්ලාහ් අභිමත කරන දෑ (එයින්) මකා දමන්නේය. තවද ඔහු (අභිමත කරන දෑ) ස්ථාවර කරන්නේය. තවද මව් පුස්තකය ඇත්තේ ඔහු අබියසය."/>
        <aya index="40" text="(නබිවරය,) අපි ඔවුනට ප‍්‍රතිඥා දුන් දැයින් සමහරක් (මෙලොවෙහිම) නුඹට (ගෙනහැර) පෙන්වූව ද එසේ නොමැතිනම් (එයට පෙරම) අපි නුඹව මරණයට පත් කළ ද නුඹ කෙරෙහි (වූ වගකීම) වනුයේ ප‍්‍රචාරය කිරීම (පමණ)ය. තවද අප කෙරෙහි වනුයේ විනිශ්චය කිරීමය."/>
        <aya index="41" text="අපි මිහිතලය එහි පැතිකඩ වලින් ඛාදනය කරමින් පැමිණෙන බව ඔවුහු නොදුටුවෝ ද? තවද අල්ලාහ් විනිශ්චය කරන්නේය. ඔහුගේ විනිශ්චය වෙනස් කරන්නෙකු (හෝ වළක්වන්නෙකු) නැත. තවද ඔහු විනිශ්චය කිරීමෙහි ශීඝ‍්‍රය."/>
        <aya index="42" text="මොවුනට පෙර වූවන් ද (තම 'රසූල්වරුන්ට') කුමන්ත‍්‍රණය කළෝය. උපායයන් සියල්ලම අල්ලාහ් සතුය. සෑම ආත්මයක්ම උපයන දෑ ඔහු දන්නේය. තවද '(මතු) නිවහනේ (යහ) අවසානය කවරෙකුට දැ'යි ප‍්‍රතික්ෂේපකයෝ මතු දැන ගන්නෝය."/>
        <aya index="43" text="ප‍්‍රතික්ෂේප කළවුන් &quot;නුඹ රසූල්වරයෙකු නොවේ&quot; යැයි පවසති. (නබිවරය,) &quot;මා අතර ද නුඹලා අතර ද සාක්ෂිකරුවෙකු වශයෙන් අල්ලාහ් සහ ධර්ම පුස්තකය පිළිබඳව දැනුමැත්තන් ප‍්‍රමාණවත් යැ&quot;යි පවසවු."/>
    </sura>
    <sura index="14" name="">
        <aya index="1" text="අලිෆ්. ලාම්. රා. (පාපකාර) අඳුරු වෙතින් ප‍්‍රශංසාලාභී අති බලසම්පන්නයාණන්ගේ මාර්ගය නම් ආලෝකය වෙත නුඹ ජනයාව, ඔවුන්ගේ පරමාධිපතිගේ අනුමැතියෙන් පිටමං කරනු පිණිස නුඹ වෙත අපි පහළ කළා වූ ධර්ම පුස්තකයයි මෙය."/>
        <aya index="2" text="අල්ලාහ් කෙබඳු ද යත් අහස්හි ඇති දෑ ද මිහිතලයේ ඇති දෑ ද ඔහු සතුය. ප‍්‍රතික්ෂේපකයින්ට දැඩි දඬුවමින් වූ විනාශය අත් වේවා!"/>
        <aya index="3" text="ඔවුහු කවරහු ද යත් (නිරන්තර) මතු ලොවට වඩා (නැසී යන) මෙලොව ජීවිතයට ප‍්‍රිය කොට (ජනයාව) අල්ලාහ්ගේ මාර්ගයෙන්(දහමෙන්) වළක්වා එහි දෝෂ (තිබිය යුතු යැයි) පතන්නන් වෙති. අන්ත මුළාවෙහි වන්නෝ ඔවුහුමය."/>
        <aya index="4" text="තම ජනයාට (දහම) පැහැදිලි කරනු පිණිස ඔවුන්ගේ බසින් මිස කිසිදු දූතයෙකු අපි නොඑව්වෙමු. එබැවින් අල්ලාහ් අභිමත කළ අයව නොමග යන්නට ඉඩ හරින්නේය. ඔහු අභිමත කරන අයට යහමග පෙන්වන්නේය. තවද ඔහු අති බලසම්පන්නය සර්ව ප‍්‍රඥාවන්තය."/>
        <aya index="5" text="&quot;නුඹගේ ජනයා (පාපකාරී) අඳුරු වෙතින් ආලෝකය වෙත පිටමං කරවු යැයි ද අල්ලාහ්ගේ දිනයන් ඔවුනට මෙනෙහි කරවු&quot; යැයි ද මූසාව අපගේ සාධකයන් සහිතව එවීමු. සැබැවින්ම ඉවසිලිවන්ත කෘතඥ පූර්වක සෑම කෙනෙකුටම මෙහි සාධකයන් ඇත."/>
        <aya index="6" text="&quot;නුඹලාට දරුණු වද හිංසා පමුණුවමින් නුඹලාගේ පිරිමි දරුවන් මරා දමමින් හා නුඹලාගේ ස්ත‍්‍රීන්ව (වහල්භාවයෙන්) ජීවත් වන්නට ඉඩ හරිමින් සිටියදී 'ෆිර්අවුන්ගේ' පිරිසෙන් නුඹලාව අල්ලාහ් මුදවා ගත් අවස්ථාවේ නුඹලා කෙරෙහි වූ ඔහුගේ භාග්‍යය ගැන සිහිපත් කරවු. තවද නුඹලාගේ පරමාධිපතිගෙන් වූ මහත් පිරික්සුමක් මෙහි ඇත&quot; යැයි 'මූසා' තම පිරිසට පැවසූ අවස්ථාව (නබිවරය, සිහිපත් කරවු)."/>
        <aya index="7" text="&quot;නුඹලා කෘතවේදී වුවහොත් නුඹලාට (මාගේ භාග්‍යයන්) අධික කරන්නෙමි. නුඹලා ප‍්‍රතික්ෂේප කළහොත් සැබැවින්ම මාගේ දඬුවම ඉතා දැඩිය යැයි නුඹලාගේ පරමාධිපති දන්වා සිටි අවස්ථාව (සිහිපත් කරවු.&quot; යැයි ද 'මූසා' තම පිරිසට පැවසුවේය.)"/>
        <aya index="8" text="&quot;නුඹලා හා මිහිතලයේ සිටින සියල්ලන් (අල්ලාහ්ව) ප‍්‍රතික්ෂේප කළ ද සැබැවින්ම අල්ලාහ් සර්ව සම්පූර්ණය ප‍්‍රශංසාලාභීය&quot; යැයි මූසා පවසා සිටියේය.-"/>
        <aya index="9" text="නුඹලාට පෙර වූ නූහ්! 'ආද්' හා 'සමූද්' ජනයාගේ හා ඔවුනට පසු වූවන්ගේ තොරතුරු නුඹලා වෙත නොපැමිණියේ ද? ඔවුන් ගැන අල්ලාහ් හැර වෙනත් කිසිවෙකු නොදන්නේය. පැහැදිලි සාධක සමග ඔවුන්ගේ 'රසූල්වරුන්' ඔවුන් වෙත පැමිණියෝය. එවිට ඔවුන්ගේ මුවෙහි තම දෑත් දමා &quot;නුඹලා කවර දෙයක් සමග එවනු ලැබුවෙහු ද සැබැවින්ම අපි එය ප‍්‍රතික්ෂේප කළෙමු. තවද නුඹලා අපව කවර දෙයක් වෙත කැඳවමින් සිටින්නේ ද සැබැවින්ම එහි අපි දැඩි ව්‍යාකූල සැකයෙහි පසුවන්නෙමු.&quot; යැයි (ප‍්‍රතික්ෂේපක) ඔවුහු පැවසුවෝය."/>
        <aya index="10" text="&quot;අහස් හා මිහිතලයේ මැවුම්කරු වන අල්ලාහ් විෂයෙහි (නුඹලාට) සැක ඇත්ද? නුඹලාගේ පාපයන් නුඹලාට ඔහු සමාව දීම පිණිස ද (නුඹලා පාපයන් කර දඬුවමට සුදුස්සන්ව සිටිය දීත් මරණය තෙක්) නියමිත කාලයක් දක්වා (අවකාශය ලබා දී) නුඹලාව ප‍්‍රමාද කරනු පිණිස ද ඔහු නුඹලාව (තමාට අවනත වීම වෙත) කැඳවන්නේය&quot; යැයි ඔවුන්ගේ 'රසූල්වරුන්' පැවසුවෝය. &quot;නුඹලා අප මෙන් මිනිසුන් මිස නැත. අපගේ මුතුන්මිත්තන් නමදිමින් සිටි දැයින් අපව වළක්වාලීමට නුඹලා අපේක්ෂා කරන්නෙහුය. එබැවින් පැහැදිලි සාධකයක් අප වෙත ගෙන එනු&quot; යැයි ඔවුන් ('රසූල්වරුන්ට') පැවසුවෝය."/>
        <aya index="11" text="&quot;අප ද නුඹලා මෙන් මිනිසුන් මිස නැත. එනමුත් අල්ලාහ් තම ගැත්තන් අතුරින් අභිමත කරන අයට උපකාර කරන්නේය. අල්ලාහ්ගේ අනුමැතියෙන් මිස කිසිදු සාධකයක් නුඹලා වෙත අප ගෙන ඒමට අපට (කිසිදු බලයක්) නොවීය. එබැවින් අල්ලාහ් වෙතමය විශ්වාසිකයින් සියලු දෑ භාර කළ යුතුය&quot; යැයි ඔවුන්ගේ 'රසූල්වරුන්' ඔවුනට පවසා සිටියෝය."/>
        <aya index="12" text="&quot;සැබැවින්ම අල්ලාහ් අපගේ මග අපට පෙන්වා දී තිබියදී ඔහු වෙත සියල්ල භාර නොකර සිටීමට අපට කුමක් (වී) ද? නුඹලා අපට පීඩා ගෙන දුන් දෑ මත අපි ඉවසා සිටින්නෙමුය. සියලු දෑ භාරකරන්නන් අල්ලාහ් වෙත පමණක් සියල්ල භාර කළ යුතුය.&quot; (යැයි ද පැවසුවෝය)"/>
        <aya index="13" text="&quot;නුඹලා අපගේ දහම වෙත නැවත නොපැමිණියහොත් නුඹලාව අපගේ දේශයෙන් පිටුවහල් කරන්නෙමු.&quot; යැයි තම 'රසූල්වරුන්ට' ප‍්‍රතික්ෂේප කළවුන් පැවසුවෝය. එවිට ඔවුන්ගේ පරමාධිපති &quot;අපරාධකරුවන්ව අපි විනාශ කර දමන්නෙමු&quot; යනුවෙන් ඔවුන් වෙත 'වහී' පහළ කළේය."/>
        <aya index="14" text="&quot;තවද ඔවුන්ගෙන් පසුව මිහිතලයේ නුඹලාව වාසය කරවන්නෙමු. එ(ම ජයග‍්‍රහණ)ය, (විනිශ්චය දින) මා ඉදිරියේ සිට ගැනීම ගැන බිය වූ හා මාගේ (දඬුවමේ) අවවාදය ගැන බිය වූ අයටය&quot; (යනුවෙන් ද 'වහී' පහළ විය.)"/>
        <aya index="15" text="('රසූල්වරුන්' වන) ඔවුහු (අල්ලාහ්ගෙන්) ජයග‍්‍රහණය පැතූහ. (එවිට) බලගතු මුරණ්ඩු වූ සියල්ලෝම අලාභවන්තයින් වූහ."/>
        <aya index="16" text="ඔහුට ඉදිරියෙන් නිරයයි. සැරව ද්‍රවයෙන් ඔහුට පොවනු ලබයි."/>
        <aya index="17" text="එය ඔහු (දැඩි පිපාසය හේතුවෙන්) උගුරෙන් උගුර (අසීරුවෙන්) ගිලීමට තැත් කරයි. (එහෙත් එහි දුගඳ හේතුවෙන්) එය ගිලා දැමිය නොහැකිව පවතී. තවද සෑම තැනකින්ම මරණය ඔහු වෙතට පැමිණෙයි. (එහෙත්) ඔහු මරණයට පත්වන්නෙකු නොවෙයි. මෙයට පසුව ද දැඩි දඬුවමක් ඇත."/>
        <aya index="18" text="තම පරමාධිපතිව ප‍්‍රතික්ෂේප කළවුන්ගේ (යහ) ක‍්‍රියාවන්ට උපමාව නම් සැඩ සුළඟ හමන දිනයෙහි සුළඟ ගසා යන අළු මෙන්ය. ඔවුන් ඉපැයූ කිසිවක් කෙරෙහි ඔවුන් ශක්තිය නොලබති. එය ය අන්ත මුළාව වන්නේ."/>
        <aya index="19" text="අහස් හා මිහිතලය සත්‍යය( අරමුණ)කින් යුතුව අල්ලාහ් මවා ඇති බව නුඹ නොදුටුවෙහි ද? (ජනයිනි!) ඔහු අභිමත කරන්නේ නම් (නුඹලා පව් කළ සැණින්) නුඹලාව පහ කර නව මැවුමක් ගෙන එන්නේය."/>
        <aya index="20" text="තවද මෙය අල්ලාහ් කෙරෙහි බලවත් කටයුත්තක් නොවන්නේය."/>
        <aya index="21" text="ඔවුන් සියල්ලෝම අල්ලාහ් ඉදිරියට (මළවුන්) බැහැරව පැමිණෙති. එවිට &quot;සැබැවින්ම අපි නුඹලාවම (ලොවෙහි) අනුගමනය කරන්නන්ව සිටියෙමු. එබැවින් (අද දින) අල්ලාහ්ගේ දඬුවමින් කිසිවක් හෝ අපගෙන් ඉවත් කරන්නන්ව නුඹලා සිටිත් දැ?&quot;යි දුබලයින් (ඔවුන් අනුගමනය කළ) උඬඟු වූවන්ට පවසති. &quot;(දඬුවමින් ආරක්ෂා වීමට) අල්ලාහ් අපට මග පෙන්වා තිබුණේ නම් අපි නුඹලාට මගක් පෙන්වා ඇත්තෙමු. (එහෙත්) අපි වැලපුන ද ඉවසීමෙන් සිටිය ද අප කෙරෙහි එක සමානය. අපට ගැලවීමට කිසිදු මගක් නැත&quot; යැයි (උඩඟු වූ) ඔවුන් පවසති."/>
        <aya index="22" text="&quot;සත්‍යයේ ප‍්‍රතිඥාව අල්ලාහ් නුඹලාට ප‍්‍රතිඥා දුන්නේය. (එහෙත්) මම නුඹලාට (අසත්‍ය) ප‍්‍රතිඥා ලබා දී නුඹලාට (එය) කඩ කළෙමි. තවද මා නුඹලාට (පාපය වෙත) ඇරයුම් කිරීම මිස නුඹලා කෙරෙහි කිසිදු බලයක් මා වෙත නොවීය. එවිට නුඹලා මට පිළිතුරු දුන්නෙහුය. එබැවින් නුඹලා මට අවලාද නොකරවු. නුඹලා නුඹලාටම අවලාද කර ගනිවු. මම නුඹලාව (දඬුවමින්) මුදවා ගන්නෙකු නොවෙමි. නුඹලා ද මා මුදවා ගන්නන් නොවන්නෙහුය. මීට පෙර (අල්ලාහ් සමග) නුඹලා හවුල්කරුවෙකු වශයෙන් මා තැබීම සැබැවින්ම මම ප‍්‍රතික්ෂේප කරමි&quot; යැයි (ස්වර්ගය හා නිරය පිළිබඳව සියල්ලන්ට) තීන්දු දෙනු ලැබූ කල්හි 'ෂෙයිතාන්' පවසයි. සැබැවින්ම අපරාධකරුවන් වන ඔවුනට වේදනීය දඬුවමක් ඇත."/>
        <aya index="23" text="විශ්වාස කොට යහකම් කළවුන්ව (ස්වර්ග) උයන්හි ඇතුළත් කරනු ලැබේ. ඊට පහළින් ගංගාවෝ ගලා බසිති. ඔවුන්ගේ පරමාධිපතිගේ අවසරයෙන් ඔවුහු එහි සදාතනිකයෝ වෙති. එහි ඔවුන්ගේ සුබාශිංසනය සලාම් (නම් ශාන්තිය)ය."/>
        <aya index="24" text="(නබිවරය,) යහපත් වදනට උපමාව යහපත් ගසක් මෙනි යැයි අල්ලාහ් උපමා කර ඇත්තේ කෙසේ දැයි නුඹ නොදුටුවෙහි ද? එහි මුදුන් මුල ස්ථාවරය. එහි ශාඛා අහසෙහිය.-"/>
        <aya index="25" text="තම පරමාධිපතිගේ අනුමැතියෙන් සෑම වේලාවකම (එම ගස) තම ඵල ලබා දෙන්නේය. ජනයා මෙනෙහි කරනු පිණිස අල්ලාහ් උපමාවන් ගෙන හැර පාන්නේය."/>
        <aya index="26" text="තවද අයහපත් වදනට උපමාවක් අයහපත් ගසක් මෙනි. එය මිහිතලයේ ඉහළින් උදුරනු ලද්දේය. එයට ස්ථාවරයක් නැත."/>
        <aya index="27" text="අල්ලාහ් විශ්වාස කළවුන්ව මෙලොව ජීවිතයේ හා මතු ලොවෙහි ස්ථාවර වදනින් ස්ථාවරවත් කරන්නේය. තවද අල්ලාහ් අපරාධකරුවන්ව නොමග යෑමට ඉඩ හරින්නේය. තවද ඔහු අභිමත කරන දෑ කරන්නේය."/>
        <aya index="28" text="(නබිවරය,) අල්ලාහ්ගේ භාග්‍යය(අල් කුර්ආනය) ප‍්‍රතික්ෂේප( කළ යුතු දෙ)යක් බවට වෙනස් කොට තම ජනයාව විනාශයේ නිවහනට යොමු කළවුන් දෙස නුඹ නොබැලූවෙහි ද?"/>
        <aya index="29" text="(එය) ඔවුන් එහි පිවිස දැවෙන්නා වූ නිරයයි. එබැවින් (ඔවුන්ගේ) ලැඟුම් ගන්නා ස්ථානය නපුරු විය."/>
        <aya index="30" text="අල්ලාහ්ගේ මාර්ගයෙන් (අන් අයව) මුළා කර වීම පිණිස ඔවුහු ඔහුට ආදේශයන් තැබුවෝය. &quot;නුඹලා (සිතූ පැතූ අයුරින්) භුක්ති විඳිවු. නුඹලා ගමන් කරන ස්ථානය නිරය වෙතය.&quot; යැයි (නබිවරය) පවසවු."/>
        <aya index="31" text="කිසිදු ගනුදෙනුවක් හෝ මිතුරුකමක් නොමැති දිනයක් (වන පරමාන්ත දිනය) පැමිණීමට පෙර සලාතය ස්ථාපිත කරන මෙන් ද අප ඔවුනට පිරිනැමූ දැයින් රහසිගතව හා ප‍්‍රසිද්ධියේ වියදම් කරන මෙන් ද විශ්වාස කළ මාගේ ගැත්තන්ට (නබිවරය,) පවසවු."/>
        <aya index="32" text="අහස් හා මිහිතලය මැව්වේ අල්ලාහ්මය. තවද ඔහු අහසින් ජලය පහළ කර එමගින් නුඹලාට ජීවන සම්පත් වශයෙන් ඵල වර්ග පිට කළේය. තවද ඔහුගේ අනුමැතියෙන් මුහුදෙහි යාත‍්‍රා කරනු පිණිස නැව් නුඹලාට වසඟ කර දුන්නේය. තවද නුඹලාට ගංගාවන් වසඟ කර දුන්නේය."/>
        <aya index="33" text="තවද නිරතුරුව පැවත එන හිරු හා චන්ද්‍රයා ඔහු නුඹලාට වසඟ කර දුන්නේය. තවද රාත‍්‍රිය හා දහවල ද නුඹලාට වසඟ කර දුන්නේය."/>
        <aya index="34" text="නුඹලා ඔහුගෙන් ඇයැදින සියලු දෑ ඔහු නුඹලාට පිරිනැමුවේය. අල්ලාහ්ගේ වරප‍්‍රසාදයන් නුඹලා ගණන් කරන්නේ නම් එය නුඹලාට තක්සේරූ කළ ද නොහැකිය. සැබැවින්ම මිනිසා අපරාධකාර අකෘතඥය."/>
        <aya index="35" text="(නබිවරය,) &quot;මාගේ පරමාධිපතියාණනි, මෙම (මක්කා) නගරය අභයදායී කරනු මැනව! මා හා මාගේ දරුවන්ව පිළිම වන්දනා කිරීමෙන් දුරස්ථව තබනු මැනව!&quot;යි 'ඉබ්රාහීම්' පැවසූ අවස්ථාව (සිහිපත් කරවු)."/>
        <aya index="36" text="&quot;මාගේ පරමාධිපතියාණනි, සැබැවින්ම මේවා(පිළිමයන්) ජනයාගෙන් බොහෝ දෙනාව නොමග යැවීය. එබැවින් කවරෙකු මා පිළිපදින්නේ ද සැබැවින්ම ඔහු මාගෙන් කෙනෙකි. කවරෙකු මට පිටුපාන්නේ ද සැබැවින්ම නුඹ (ඔහු කෙරෙහි) අති ක්ෂමාශීලීය මහා කරුණාභරිතය.&quot;-"/>
        <aya index="37" text="&quot;අපගේ පරමාධිපතියාණනි, නුඹගේ පාරිශුද්ධ නිවස අබියස ගොවිතැනට නුසුදුසු මිටියාවතක සැබැවින්ම මා මාගේ පරපුරෙන් ඇතැමුන්ව පදිංචි කළෙමි. අපගේ පරමාධිපතියාණනි! ඔවුන් (එහි) සලාතය ඉටු කරත්වා! එබැවින් මිනිසුන්ගේ හදවත් ඔවුන් වෙත ප‍්‍රිය මනාප කරනු මැනව! තවද ඔවුන් කෘතඥ වනු පිණිස ඵල වගාවන් ඔවුනට පිරිනමනු මැනව!&quot;"/>
        <aya index="38" text="අපගේ පරමාධිපතියාණනි! අප සඟවන දෑ ද අපි හෙළිදරවු කරන දෑ ද සැබැවින්ම නුඹ දන්නෙහිය. මිහිතලයේ හෝ අහස්හි හෝ අල්ලාහ් කෙරෙහි කිසිවක් සැඟවෙන්නේ නැත."/>
        <aya index="39" text="(මාගේ) වයෝවෘද්ධභාවයේ දී 'ඉස්මාඊල්' හා 'ඉස්හාක්ව' මට පිරිනැමූ අල්ලාහ්ටම සියලු ප‍්‍රශංසා හිමිය. සැබැවින්ම මාගේ පරමාධිපති ප‍්‍රාර්ථනාවට සවන් දෙන්නාය."/>
        <aya index="40" text="&quot;මාගේ පරමාධිපතියාණනි, මා සලාතය ස්ථාවරව ඉටු කරන්නෙකු ලෙස පත් කරනු මැනව! තවද මාගේ පරපුරෙන්ද (එසේ පත් කරනු මැනව.) තවද මාගේ ප‍්‍රාර්ථනාව පිළිගනු මැනව!&quot;"/>
        <aya index="41" text="&quot;අපගේ පරමාධිපතියාණනි, විනිශ්චය එළැඹෙන දිනයේ මට ද මාගේ දෙමව්පියන්ට ද විශ්වාසිකයින්ට ද සමාව දෙනු මැනව!&quot; (යැයි ඉබ්රාහීම් අල්ලාහ් වෙතින් ප‍්‍රාර්ථනා කළේය.)"/>
        <aya index="42" text="(නබිවරය,) අපරාධකරුවන් කරමින් සිටින දෑ පිළිබඳව අල්ලාහ් අනවධානියෙකුය යැයි නොසිතවු. ඔවුන්ව ඔහු (විනාශ නොකොට) ප‍්‍රමාද කරනුයේ (භීතියෙන්) බැල්ම ඉහළට පවතින දිනයක් (වන පරමාන්ත දිනය) සඳහාය.-"/>
        <aya index="43" text="(එදින) තම හිස් ඔසවා ගනිමින් බෙලි දිගු කරමින් දිව යති. ඔවුන්ගේ බැල්ම ඔවුන් වෙත නැවත හැරී නොඑන්නේය. තවද ඔවුන්ගේ හදවත් ශුන්‍යයව පවති."/>
        <aya index="44" text="(නබිවරය,) දඬුවම ජනයා වෙත පැමිණෙන (මළවුන් නැගිටුවනු ලබන) දිනය ගැන ඔවුනට අවවාද කරවු. (එදිනදී) &quot;අපගේ පරමාධිපතියාණනි! (අපව ලොවට යවා) කෙටි කලකට අපව ප‍්‍රමාද කරනු මැනව! එවිට අපි නුඹගේ ඇරයුමට පිළිතුරු දී 'රසූල්වරුන්ව' අපි පිළිපදින්නෙමු&quot; යැයි අපරාධ කළවුන් පවසති. (එවිට) &quot;නුඹලාට (ලොවෙන්) ගැලවුමක් නැත. යැයි නුඹලා දිවුරමින් සිටියා නොවේ ද?&quot; (යැයි ඔවුනට පවසනු ලැබේ.)"/>
        <aya index="45" text="තමන්ටම අපරාධ කර ගත්තවුන්ගේ වාසස්ථානයන්හි නුඹලා වාසය කළෙහුය. ඔවුන් සමග අප ක‍්‍රියා කළේ කෙසේ දැ'යි නුඹලාට පැහැදිලි විය. තවද අපි නුඹලාට (සත්‍යය වටහා දීමට නොයෙක්) උපමාවන් ගෙන හැර පෑවෙමු."/>
        <aya index="46" text="සැබැවින්ම ඔවුන් තම කූට උපායන් කුමන්ත‍්‍රණ කළෝය. තවද ඔවුන්ගේ කුමන්ත‍්‍රණ මගින් කඳු ඉවත් වන මෙන් තිබුණ ද ඔවුන්ගේ කුමන්ත‍්‍රණ (සියල්ල) අල්ලාහ් අබියසය."/>
        <aya index="47" text="(නබිවරය,) අල්ලාහ් තම රසූල්වරුන්ට දුන් තම පොරොන්දුව කඩ කරන්නෙකු යැයි නුඹ උපකල්පනය නොකරවු. සැබැවින්ම අල්ලාහ් අති බලසම්පන්නය ප‍්‍රතිදඬුවම් දෙන්නාය."/>
        <aya index="48" text="එදින මිහිතලය වෙනත් භූමියක් ලෙස වෙනස් කරනු ලබයි. තවද අහස් ද (වෙනස් කරනු ලබයි). පසුව ඒකීය බලපරාක‍්‍රම වූ අල්ලාහ් වෙතට ඔවුන් (මළවුන්) බැහැරව පැමිණෙනු ඇත.-"/>
        <aya index="49" text="(නබිවරය,) එදින වරදකරුවන් විලංගු වල අමුණනු ලැබූවන් ලෙස නුඹ දකින්නෙහිය."/>
        <aya index="50" text="ඔවුන්ගේ වස්ත‍්‍ර (නිර්මාණය වී ඇත්තේ) 'කතිරාන්' වලිනි. තවද (නිරයේ) ගින්න ඔවුන්ගේ මුහුණු ආවරණය කරයි."/>
        <aya index="51" text="(විනිශ්චය සිදු වන්නේ) සෑම කෙනෙකුම තමා ඉපැයූ දෑ වෙනුවෙන් අල්ලාහ් ප‍්‍රතිඵල ලබා දෙනු පිණිසය. සැබැවින්ම අල්ලාහ් ගණනය කිරීමෙහි ඉතා ශීඝ‍්‍රය."/>
        <aya index="52" text="මෙ(ම අල් කුර්ආන)ය ජනයින්ට දන්වා සිටිය යුත්තකි. (මෙය නුඹට පහළ කළේ) මෙමගින් ඔවුන් අවවාද කරනු ලැබීම පිණිස ද ඔහු එකම දෙවියන් බවට ඔවුන් දැන ගැනීම පිණිස ද නුවණැත්තන්ට මෙනෙහි කිරීම පිණිස ද වේ."/>
    </sura>
    <sura index="15" name="">
        <aya index="1" text=" අලිෆ්. ලාම්. රා. ඒවා ධර්ම පුස්තකයෙහි හා පැහැදිලි කුර්ආනයෙහි ආයතයන්ය."/>
        <aya index="2" text="(විනිශ්චය දින දී) ප‍්‍රතික්ෂේප කළවුන් තමන් ද මුස්ලිම්වරුන්ව සිටියා නම් යැයි ප‍්‍රිය කරති."/>
        <aya index="3" text="(නබිවරය, ප‍්‍රතික්ෂේපක) ඔවුන් (සිතූ පැතූ අයුරින්) අනුභව කර සැප විඳින්නට ද (ඔවුන්ගේ) ආශාව ඔවුන්ව මුළා කරන්නට ද නුඹ ඔවුන්ව අතහැර දමවු. ඔවුහු (සත්‍යය) මතු දැන ගන්නෝය."/>
        <aya index="4" text="කිසිදු ගම්මානයක්, එයට (විනාශය පිළිබඳව) දැන ගනු ලැබූ නියමයකින් මිස අපි විනාශ නොකළෙමු. තවද අපි (කිසිවෙකුට) අපරාධ කරන්නන් නොවෙමු."/>
        <aya index="5" text="කිසිදු ජන සමූහයක් ඔවුන්ගේ (මරණය සඳහා) නියමිත කාලය පෙරටු නොකරන්නෝය. තවද (එයට) ප‍්‍රමාද ද නොවන්නෝය."/>
        <aya index="6" text="&quot;මෙනෙහි කිරීම(අල් කුර්ආනය) පහළ කරනු ලැබූ තැනැත්තාණනි! සැබැවින්ම නුඹ උමතුවෙකුය.&quot; යන්නෙන් (ප‍්‍රතික්ෂේපක) ඔවුහු පැවසූහ."/>
        <aya index="7" text="&quot;නුඹ සත්‍යවාදීන්ගෙන් (කෙනෙක්) නම් 'මලක්වරුන්' අප වෙත ගෙන්විය යුතු නොවේ ද?&quot; (යැයි ඔවුහු පැවසුවෝය.)"/>
        <aya index="8" text="සත්‍යය (දඬුවම) සමග මිස අපි 'මලක්වරුන්' නොඑවන්නෙමු. (එසේ මලක්වරුන් පැමිණියේ නම්) එවිට ඔවුහු අවකාශය දෙනු ලැබූවන් බවට පත් නොවන්නෝය.-"/>
        <aya index="9" text="මෙනෙහි කිරීම(අල් කුර්ආනය) සැබැවින්ම පහළ කළේ අපමය. තවද සැබැවින්ම අප එය (විකෘති වීමෙන්) ආරක්ෂා කරන්නන් වෙමු."/>
        <aya index="10" text="(නබිවරය,) සැබැවින්ම අපි නුඹට පෙර (විසූ) සමූහයන් අතරට ද ('රසූල්වරුන්ව') එවා ඇත්තෙමු."/>
        <aya index="11" text="ඔවුන් වෙත කිසිදු රසූල්වරයෙකු (නො)පැමිණියා නොව, ඔවුන් ඔහුව සමච්චල් කරමින් සිටියා මිස."/>
        <aya index="12" text="අපි එය වැරදිකරුවන්ගේ හදවත් තුළ ප‍්‍රවිෂ්ට කරන්නේ මෙලෙසය."/>
        <aya index="13" text="(එහෙයින්) ඔවුහු මෙය විශ්වාස නොකරති. (ප‍්‍රතික්ෂේප කොට අපගේ දඬුවමට ලක් වූ) පෙර විසූවන්ගේ පූර්වාදර්ශය ඉකුත් වී හමාරය."/>
        <aya index="14" text="අපි අහසින් දොරටුවක් ඔවුන් වෙත විවෘත කර ඔවුහු එහි නැග යමින් (සත්‍යය පියවි ඇසින් දකින්නන්ව) සිටිය ද (ඔවුන් විශ්වාස නොකරන්නෝමය.)"/>
        <aya index="15" text="(එවිට) &quot;වියවුල් කරනු ලැබ ඇත්තේ අපේ දෑස්මය. එසේ නොව අපි හූනියම් කරනු ලැබූ පිරිසකි&quot; යැයි (ප‍්‍රතික්ෂේපක) ඔවුහු පවසති."/>
        <aya index="16" text="සැබැවින්ම අපි අහසේ තාරකා මණ්ඩල ඇති කර නරඹන්නන්ට එය අලංකාර ද කළෙමු."/>
        <aya index="17" text="පහර දී පලවා හරින ලද සෑම 'ෂෙයිතානුවෙකුගෙන්ම' අපි ඒවා ආරක්ෂා කළෙමු."/>
        <aya index="18" text="(නමුත් දිව්‍යමය දෑ අනිසි ලෙස) සවන් සොරකම් කරන්නන් හැර (අන් කිසිදු ෂෙයිතානුවෙකු එයට ළඟ නොවන්නෝය.) එවිට පැහැදිලි ගිනි මැලයන් ඔහුව ද ලුහු බඳින්නේය."/>
        <aya index="19" text="තවද මිහිතලය අපි එය එළා එහි කඳු ස්ථිර ලෙස පිහිටෙව්වෙමු. තවද එහි නිසි ප‍්‍රමාණයෙන් යුතුව සෑම දෙයකින්ම අපි (භෝග) හට ගැන්වූයෙමු."/>
        <aya index="20" text="නුඹලාට ද නුඹලා ජීවන සම්පත් නොසපයන දැයට ද එහි අපි ජීවන සම්පත් ඇති කළෙමු."/>
        <aya index="21" text="තවද කිසිදු වස්තුවක්, එහි ධන සම්භාරය අප අබියස තිබෙනු මිස නැත. තවද නියමිත ප‍්‍රමාණයකින් මිස අපි එය පහළ නොකරන්නෙමු."/>
        <aya index="22" text="(වැහි වලාකුළු) උසුලන සුළඟ අපි එව්වෙමු. පසුව අපි අහසින් ජලය පහළ කර එය අපි නුඹලාට පවාහනය කරන්නෙමු. තවද එය සංරක්ෂණය කරන්නන් වශයෙන් නුඹලා නොවෙති."/>
        <aya index="23" text="සැබැවින්ම අපමය ජීවත් කරවන්නේ. තවද මරණයට පත් කරන්නේ. තවද අපමය උරුමක්කාරයෝ වන්නෝ."/>
        <aya index="24" text="සැබැවින්ම නුඹලා අතුරින් පෙර සිටියවුන් ගැන අපි දනිමු. තවද සැබැවින්ම අපි මතු පැමිණෙන්නන් ගැන ද දනිමු."/>
        <aya index="25" text="තවද සැබැවින්ම නුඹගේ පරමාධිපති ඔවුන්( සියල්ලන්)ව එක් රැස් කරන්නේමය. සැබැවින්ම ඔහු සර්ව ප‍්‍රඥාවන්තය සර්වඥය."/>
        <aya index="26" text="(තට්ටු කළ විට) හඬ දෙන වියළි මැටියෙන් සැබැවින්ම අපි මිනිසාව('ආදම්ව') මැව්වෙමු."/>
        <aya index="27" text="තවද මෙයට පෙර 'ජාන්'ව අපි මැව්වේ දැඩි උෂ්ණ ජාලාවෙන් යුත් ගින්නෙන්ය."/>
        <aya index="28" text="(නබිවරය, &quot;තට්ටු කළ විට) හඬ දෙන වියළි මැටියෙන් සැබැවින්ම මම මිනිසා මවන්නා වෙමි&quot; යැයි 'මලක්වරුන්ට' නුඹගේ පරමාධිපති පැවසූ අවස්ථාව, (සිහිපත් කරවු.)"/>
        <aya index="29" text="තවද මම ඔහුව නිසි අයුරින් හැඩ ගස්වා මාගේ (යටතේ ඇති) 'රූහ'යෙන් ඔහු තුළ මම පිඹූ විට 'නුඹලා ඔහුට 'සුජූද්' කරන්නන් ලෙස වැටෙවු.' (යැයි මම ඔවුනට පැවසුවෙමි.)"/>
        <aya index="30" text="එවිට 'ඉබ්ලීස්' හැර 'මලක්වරුන්' වන ඔවුන් සියල්ලෝම 'සුජූද්' කළෝය. ඔහු සුජූද් කරන්නන් සමග වන්නට පිටුපෑවේය."/>
        <aya index="32" text="&quot;ඉබ්ලීස්! නුඹ සුජූද් කරන්නන් සමග නොවන්නට නුඹට කුමක් සිදු වී දැ&quot;යි ඔහු(අල්ලාහ්) විමසුවේය."/>
        <aya index="33" text="&quot;(තට්ටු කළ විට) හඬ දෙන වියළි මැටියෙන් නුඹ මැවූ මිනිසෙකුට මම 'සුජූද්' කරන්නෙකු නොවෙමි&quot; යැයි ඔහු පැවසීය.-"/>
        <aya index="34" text="&quot;නුඹ මෙයින් (මිහිතලයට) බැහැරව යවු. තවද සැබැවින්ම නුඹ පලවා හරිනු ලැබූවෙකි. තවද විපාක ප‍්‍රදාන දිනය දක්වා (මාගේ) ශාපය සැබැවින්ම නුඹ කෙරෙහිය.&quot; යැයි ඔහු(අල්ලාහ්) පැවසුවේය."/>
        <aya index="36" text="'මාගේ පරමාධිපතියාණනි, එබැවින් ඔවුන් නැගිටුවනු ලබන දිනය දක්වා මට (ජීවත් වීමට) අවකාශය ලබා දෙවු' යැයි ඔහු('ඉබ්ලීස්') පැවසුවේය."/>
        <aya index="37" text="&quot;එසේ නම් සැබැවින්ම නියම කරන ලද කාලය දක්වා නුඹ (ජීවත් වීමට) අවාකාශය ලැබූවන් අතුරින් යැ&quot;යි ඔහු(අල්ලාහ්) පැවසුවේය."/>
        <aya index="39" text="&quot;මාගේ පරමාධිපතියාණනි, නුඹ මා නොමග යෑමට අත හැරූ හේතුවෙන් ඔවුන් අතුරින් (විශ්වාස කොට අවනත වීම සඳහා) තෝරා ගනු ලැබූ නුඹගේ ගැත්තන් හැර ඔවුන්( සියල්ලන්)ට මිහිතලයෙහි මා සැබැවින්ම (පාපය) අලංකාර කර පෙන්වන්නෙමි. තවද සැබැවින්ම මම ඔවුන් සියල්ලම නොමග යවන්නෙමි.&quot; යැයි ඔහු('ෂෙයිතාන්') පැවසීය."/>
        <aya index="41" text="&quot;(මාගේ ගැත්තන්) මා වෙත යොමු වන (ඉස්ලාම් නැමැති) ඍජු මාර්ගය මෙයයි. සීමාව ඉක්මවූවන් අතරින් නුඹව පිළිපැද්දන් මිස සැබැවින්ම (අන් සියලු) මාගේ ගැත්තන් වන ඔවුන් කෙරෙහි නුඹට කිසිදු බලයක් නැත.&quot; යැයි ඔහු(අල්ලාහ්) පැවසුවේය."/>
        <aya index="43" text="&quot;තවද සැබැවින්ම (නුඹව පිළිපදින) ඔවුන් සියල්ලටම ප‍්‍රතිඥා දෙනු ලැබූ ස්ථානය වනුයේ නිරයයි."/>
        <aya index="44" text="එයට දොරවල් හතක් ඇත. (ඒ) සෑම දොරකටම ඔවුන් අතුරින් බෙදා වෙන් කරනු ලැබු කොටසක් වෙයි.&quot; (යැයි ද අල්ලාහ් පැවසුවේය.)"/>
        <aya index="45" text="සැබැවින්ම බිය භක්තිකයින් (ස්වර්ග) උයන්හි හා ජල උල්පත් (අසලෙ)හි වෙති."/>
        <aya index="46" text="&quot;නුඹලා නිර්භියව ශාන්තියෙන් එහි ඇතුළු වවු.&quot; (යැයි ඔවුනට පවසනු ලැබේ.)-"/>
        <aya index="47" text="ඔවුන්ගේ හදවත්හි තිබූ ඊර්ෂ්‍යාව අපි ඉවත් කරන්නෙමු. ඔවුන් කවිච්චි මත මුහුණට මුහුණලා සහෝදරයින් ලෙස සිටිති."/>
        <aya index="48" text="එහි විඩාව ඔවුන්ව ග‍්‍රහණය නොකරයි. එයින් ඔවුහු බැහැර කරනු ලබන්නන් ද නොවෙති."/>
        <aya index="49" text="(නබිවරය,) &quot;සැබැවින්ම මම අති ක්ෂමාශීලීය පරම කරුණාභරිතය යැයි ද සැබැවින්ම මාගේ දඬුවම, එයමය වේදනීය දඬුවම වන්නේ&quot; යැයි ද මාගේ ගැත්තන්ට නුඹ දන්වවු."/>
        <aya index="51" text="නුඹ ඔවුනට 'ඉබ්රාහීම්ගේ' ආගන්තුකයින් (වන 'මලක්වරුන්') පිළිබඳව දන්වවු."/>
        <aya index="52" text="ඔහු වෙත ඔවුන් පිවිසි විට &quot;සලාම්(ශාන්තිය) අත් වේවා!&quot; යැයි ඔවුහු පැවසූහ. එවිට සැබැවින්ම අපි නුඹලා කෙරෙහි බියවූවන් වෙමු. යැයි ඔහු පැවසුවේය."/>
        <aya index="53" text="&quot;නුඹ බිය නොවවු. සැබැවින්ම ඥානවන්ත පුතෙකු පිළිබඳව නුඹට අපි ශුභාරංචි පවසන්නෙමු&quot; යැයි ඔවුහු පැවසුවෝය."/>
        <aya index="54" text="&quot;වයෝවෘද්ධභාවය මා වෙළා සිටිය දී නුඹලා මා වෙත (පුතෙකු පිළිබඳව) ශුභාරංචි පවසන්නෙහු ද? එසේ නම් නුඹලා කුම(න යථාර්ථය)කින් ද ශුභාරංචි පවසනුයේ?&quot; යැයි ඔහු විමසුවේය."/>
        <aya index="55" text="&quot;අපි නුඹට ශුභාරංචි පවසනුයේ (අල්ලාහ් වෙතින් වූ) සත්‍යයෙන්ය. එබැවින් නුඹලා අපේක්ෂාභංග වූවන් අතුරින් නොවවු&quot; යැයි ඔවුහු පැවසුවෝය."/>
        <aya index="56" text="&quot;තම පරමාධිපතිගේ දයාවෙන් අපේක්ෂාභංග වනුයේ නොමග ගියවුන් මිස (අන්) කවුරුන්දැ&quot;යි ඔහු පැවසුවේය."/>
        <aya index="57" text="තවද 'අහෝ දූතවරුනි! නුඹලාගේ (පැමිණීමේ) අරමුණ කුමක් දැ?'යි ඔහු විමසුවේය.-"/>
        <aya index="58" text="'සැබැවින්ම අපි වැරදිකාර සමූහයක් (වන 'ලූත්ගේ' පිරිස) වෙත (දඬුවම් පමුණුවීම සඳහා) එවනු ලැබුවෙමු'යි ඔවුහු පැවසූහ."/>
        <aya index="59" text="'ලූත්ගේ' පවුල හැර (අන් සියල්ලට අපි දඬුවම් පමුණු වන්නෙමු). සැබැවින්ම අපි ඔවුන් සියලු දෙනාවම මුදවා ගන්නන් වෙමු."/>
        <aya index="60" text="(එහෙත්) ඔහුගේ බිරිය හැර. සැබැවින්ම ඇය (විනාශ වන්නන් සමග) ඉතිරිවූවන් අතුරින් යැයි අපි නියම කළෙමු."/>
        <aya index="61" text="පසුව 'ලූත්ගේ' පවුල වෙත (එම) දූතවරුන් පැමිණි කල්හි"/>
        <aya index="62" text="සැබැවින්ම නුඹලා නාඳුනන පිරිසක් යැයි ඔහු('ලූත්') පැවසුවේය."/>
        <aya index="63" text="&quot;එසේ නොව (නුඹගේ සමූහයේ ප‍්‍රතික්ෂේපක) ඔවුන් සැක කරමින් සිටි දැය(අල්ලාහ්ගේ දඬුවම පිළිබඳ පුවත) නුඹ වෙත අපි ගෙන ආවෙමු&quot; යැයි ඔවුහු පැවසුවෝය."/>
        <aya index="64" text="&quot;තවද අපි නුඹ වෙත සත්‍යය( අල්ලාහ්ගේ දඬුවම) ද ගෙන ආවෙමු. තවද සැබැවින්ම අපි සත්‍යයවන්තයින්මය."/>
        <aya index="65" text="එබැවින් රාත‍්‍රියේ යම් කොටසක (දේශාන්තරණය කරමින්) නුඹගේ පවුලේ අයව කැටුව යවු. නුඹ ඔවුනට පසුපසින් ගමන් කරවු. නුඹලාගෙන් කිසිවෙකු (පසුපස) හැරී නොබැලිය යුතුය. (අල්ලාහ් විසින්) නුඹලා අණ කරනු ලැබූ පෙදෙසට ගමන් කරවු.&quot;"/>
        <aya index="66" text="උදෑසනයෙහි (සමූහයේ) ඔවුන්ගේ අවසානයා තෙක් මුලිනුපුටා (විනාශ කර) දමනු ලැබේ යන එම තීරණය ඔහුට අපි දැන්වුයෙමු."/>
        <aya index="67" text="(ආගන්තුකයින් පිරිසක් 'ලූත්ගේ' නිවසට පැමිණ ඇත. යැයි ආරංචි වූ) එම නගර වැසියන් (ඔවුන් සමග සමලිංගික සේවනයේ යෙදීම සඳහා) සතුටින් පැමිණියෝය."/>
        <aya index="68" text="&quot;සැබැවින්ම මොවුන් මාගේ ආගන්තුකයින්ය. එබැවින්ම නුඹලා මා අවමානයට පත් නොකරවු&quot; යැයි ඔහු('ලූත්') පැවසුවේය."/>
        <aya index="69" text="&quot;තවද නුඹලා අල්ලාහ්ට බිය වවු. මට නින්දා නොකරවු.&quot;"/>
        <aya index="70" text="&quot;ලොවැසියන්ව (ආගන්තුකයින් ලෙස ගැනීමෙන්) අපි නුඹව වැළැක් වූයේ නැතිදැ?&quot;යි ඔවුහු විමසුවෝය.-"/>
        <aya index="71" text="&quot;නුඹලා (යමක්) කරන්නන්ව සිටියෙහු නම් (මෙන්න) මොවුන් මාගේ දියණියන්ය. (මොවුන්ව විවාහ කර ගනු.)&quot; යැයි ඔහු පැවසුවේය."/>
        <aya index="72" text="(නබිවරය,) නුඹගේ දිවිය මත දිවුරමින්, සැබැවින්ම ඔවුහු ඔවුන්ගේ (කාම) මෝහයේ ව්‍යාකූල වී සිටිති."/>
        <aya index="73" text="(පසු දින) සූර්යාලෝකය උදා වෙත්ම ඔවුන්ව මහා හඬ (සහිත දඬුවම) ග‍්‍රහණය කළේය."/>
        <aya index="74" text="එවිට අපි එ(ම නගර)ය උඩු යටි කුරු කළෙමු. තවද පුලුස්සන ලද (මැටි වලින් වූ) ගල් වර්ෂාවක් ඔවුන් මත පතිත කළෙමු."/>
        <aya index="75" text="චින්තනය කරන්නන් හට සැබැවින්ම මෙහි සාධක ඇත."/>
        <aya index="76" text="සැබැවින්ම එ(ම නගර)ය (පිහිටා ඇත්තේ නුඹලා මක්කාවෙන් ශාම් දේශයට යන) ඍජූ මාර්ගයේය."/>
        <aya index="77" text=" සැබැවින්ම මෙහි විශ්වාසිකයින්ට සාධකයක් ඇත."/>
        <aya index="78" text="සැබැවින්ම 'අයිකා' වැසියන් ද අපරාධකරුවන්ව සිටියෝය."/>
        <aya index="79" text="අපි ඔවුනට දඬුවම් කළෙමු. මේ (ගම්මාන) දෙකම (නුඹලා යන එන) පැහැදිලි මාවතෙහිය."/>
        <aya index="80" text="සැබැවින්ම ('සමූද්' නම්) හිජ්ර් වැසියන් ද රසූල්වරුන්ව අසත්‍යය කළෝය."/>
        <aya index="81" text="අපගේ සාධක ඔවුන් වෙත අපි පිරිනැමුවෙමු. එවිට ඔවුහු එය පිටුපාන්නන් බවට පත් වූහ."/>
        <aya index="82" text="තවද ඔවුහු කඳු නිවෙස් ලෙසට හාරා නිර්භියව සිටියෙහුය."/>
        <aya index="83" text="(දිනක) ඔවුන් අවදිවෙත්ම මහා හඬ (සහිත දඬුවම) ඔවුන්ව ග‍්‍රහණය කළේය."/>
        <aya index="84" text="ඔවුන් උපයමින් සිටි දෑ ඔවුනට කිසිදු ඵලක් ඇති නොකළේය."/>
        <aya index="85" text="(නබිවරය,) අහස් හා මිහිතලය ද ඒ දෙක අතර ඇති දෑ ද සත්‍යය( අරමුණ)කින් මිස අපි නොමැව්වෙමු. තවද සැබැවින්ම (ලොව අවසන්) හෝරාව පැමිණෙන්නක්මය. එබැවින් (ප‍්‍රතික්ෂේපකයින්ගේ හිරිහැර නොසලකා ඔවුනට) අලංකාර ලෙස සමාව දෙවු."/>
        <aya index="86" text="සැබැවින්ම නුඹගේ පරමාධිපති වන ඔහුමය සර්වඥ මහා මැවුම්කරු වන්නේ."/>
        <aya index="87" text="(නබිවරය,) නැවත නැවතත් පාරායනා කරනු ලබන (ආයතයන්) හත ද මහඟු අල් කුර්ආනය ද සැබැවින්ම අපි නුඹ වෙත පිරිනැමුවෙමු."/>
        <aya index="88" text="(ප‍්‍රතික්ෂේපක) ඔවුන් අතුරින් නොයෙකුත් කණ්ඩායම් වලට අප භුක්ති විඳීමට සැලැස් වූ (සුඛෝපභෝගී) දෑ වෙත නුඹගේ දෑස් දිගු නොකරවු. (පාපතර) ඔවුන් (දඬුවමට ලක් වීම) කෙරෙහි දුක් නොවවු. විශ්වාසිකයින්ට නුඹගේ (සෙනෙහසේ) පියාපත් හෙළවු."/>
        <aya index="89" text="බෙදුම්වාදීන් කෙරෙහි අපි (බද්ර් දින දඬුවම) පහළ කළාක් මෙන් (මොවුන්ට ද අල්ලාහ් දඬුවම පහළ කරනු ඇත යැයි නුඹ පවසා) &quot;සැබැවින්ම මම පැහැදිලි අවවාද කරන්නෙකු වෙමි&quot; යැයි (නබිවරය,) පවසවු."/>
        <aya index="91" text="ඔවුන් අල් කුර්ආනය කොටස් බවට පත් කළවුන්ය.-"/>
        <aya index="92" text="නුඹගේ පරමාධිපතිගේ නාමයෙන් දිවුරමින්, ඔවුන් කරමින් සිටි දෑ පිළිබඳව සැබැවින්ම අපි ඔවුන් සියල්ලන්ගෙන්ම ප‍්‍රශ්න කරන්නෙමු."/>
        <aya index="94" text="නුඹට අණ කරනු ලැබූ දෑ නුඹ පැහැදිලිව ප‍්‍රකාශ කරවු. ආදේශ තබන්නන්ව නුඹ නොසලකා හරිවු."/>
        <aya index="95" text="සරදම් කරන්නන්ගෙන් (නුඹව ආරක්ෂා කිරීමට) සැබැවින්ම අපි නුඹට සෑහෙන්නෙමු."/>
        <aya index="96" text="ඔවුහු අල්ලාහ් සමග වෙනත් (මිථ්‍යා) දෙවිවරුන් ද පත් කරන්නෝය. එබැවින් ඔවුන් (එහි විපාකය) මතු දැන ගන්නෝය."/>
        <aya index="97" text="ඔවුන් පවසමින් සිටින දෑ හේතුවෙන් නුඹගේ හදවත පීඩනයට පත්ව ඇති බව සැබැවින්ම නුඹ ගැන අපි දන්නෙමු."/>
        <aya index="98" text="එබැවින් නුඹ නුඹගේ පරමාධිපතිගේ ප‍්‍රශංසාවෙන් (ඔහුව) පිවිතුරු කරවු. තවද නුඹ 'සුජූද්' කරන්නන් අතුරින් වවු."/>
        <aya index="99" text="නුඹ වෙත ස්ථාවරත්වය (එනම් මරණය) පැමිණෙන තුරු නුඹගේ පරමාධිපතිව නමදිවු."/>
    </sura>
    <sura index="16" name="">
        <aya index="1" text="අල්ලාහ්ගේ නියෝගය පැමිණ ඇත. එබැවින් (ප්‍රතික්ෂේපකයිනි,) ඒ සඳහා නුඹලා ඉක්මන් වීමට නොපතවු. ඔහු(අල්ලාහ්) පිවිතුරුය. තවද ඔවුන් ආදේශ තබන (සියලු) දැයින් ඔහු අති උත්තරීතරය."/>
        <aya index="2" text="ඔහුගේ ගැත්තන් අතුරින් ඔහු ('රසූල්වරුන්' බවට පත් කිරීමට) අභිමත කරන අය වෙත &quot;සැබැවින්ම මා හැර වෙනත් දෙවියෙකු නැත. එබැවින් මට බිය භක්තිමත් වවු&quot; යැයි අවවාද කරන මෙන් (පවසා) තම නියෝගයෙන් වූ රූහ්(දේව පණිවිඩය) සමග 'මලක්වරුන්' ඔහු පහළ කරන්නේය."/>
        <aya index="3" text=" ඔහු සත්‍යයෙන් යුතුව අහස් හා මිහිතලය මැව්වේය. ඔවුන් ආදේශ තබන (සියලු) දැයින් ඔහු අති උත්තරීතරය."/>
        <aya index="4" text="ඔහු මිනිසාව ශුක්‍ර ධාතුවකින් මැව්වේය. එසේ (මවා) තිබිය දීත් ඔහු පැහැදිලි තර්ක කරන්නෙකු විය."/>
        <aya index="5" text="තවද පශු කුලයට අයත් සතුන්, ඒවා නුඹලා වෙනුවෙන්ම ඔහු මැව්වේය. එහි (නුඹලාට සීතලෙන් මිදීමට) උණුසුම ඇති කරවන දෑ(ලෝම) හා (විවිධ) ප්‍රයෝජනයන් ඇත. තවද නුඹලා එයින් අනුභව කරන්නෙහුය."/>
        <aya index="6" text="තවද නුඹලා (උන්ව සවස් කාලයේ ගාලට) දක්කාගෙන පැමිණෙන විට ද (උදෑසන ආහාරය සඳහා තණ බිමට) දක්කාගෙන යන විට ද එහි නුඹලාට අලංකාරයක් ඇත."/>
        <aya index="7" text="තවද (නුඹලාගේ) ස්වකීය දුෂ්කරත්වයකින් මිස නුඹලාට එහි යා නොහැකි ගම්මානයක් වෙත උන් නුඹලාගේ (පොදි) බර ඔසවා ගෙන යති. සැබැවින්ම නුඹලාගේ පරමාධිපති දයානුකම්පිතය පරම කරුණාභරිතය."/>
        <aya index="8" text="තවද අශ්වයින් ද කොටළුවන් ද බූරුවන් ද (ඔහු මැව්වේ) නුඹලා ඒවායෙහි ප්‍රවාහනය කරනු පිණිස හා අලංකාරය පිණිස ය. නුඹලා නොදන්නා දෑ ඔහු මවන්නේය."/>
        <aya index="9" text=" ඒවා අතුරින් (එනම් මාර්ගයන් අතුරින්) වක්‍ර දෑ ඇති තත්ත්වයේ (ඍජූ) මාර්ගය පැහැදිලි කිරීම අල්ලාහ් කෙරෙහි (වූ වගකීම)ය. තවද ඔහු අභිමත කළේ නම් නුඹලා සියල්ලන්ටම යහ මග පෙන්වන්නේය."/>
        <aya index="10" text=" අහසින් (වැසි) ජලය පහළ කළේ ඔහුය. එයින් නුඹලාට පානය (කිරීම) ද එයින් (වැඩෙන) ගහකොළ ද ඇත. නුඹලා (නුඹලාගේ සතුන්ට) එයින්(එම ගහකොළ වලින්) ආහාර සපයන්නෙහුය."/>
        <aya index="11" text=" එ(ම වැසි ජලය )මගින් ඔහු වගාවන් ද ඔලිව් ද රටඉඳි ද මිදි ද සියලු ඵලදාවන් වලින් ද නුඹලා වෙනුවෙන් ඔහු හටගන්වන්නේය. සැබැවින්ම එහි ගැඹුරින් සිතා බලන පිරිසකට සංඥාවක් ඇත."/>
        <aya index="12" text="තවද රාත්‍රිය ද දහවල ද හිරු ද සඳු ද ඔහු නුඹලාට වසඟ කළේය. තවද තරු ඔහුගේ නියෝගය පරිදි වසඟ කරනු ලැබූ දෑය. සැබැවින්ම අවබෝධ කර ගන්නා පිරිසකට එහි සංඥාවන් ඇත."/>
        <aya index="13" text="තවද මිහිතලයෙහි නුඹලා වෙනුවෙන් උත්පාදනය කළ දෑ, එහි වර්ණ විවිධාකාර ලෙස (ඔහු නුඹලාට වසඟ කළේ)ය. සැබැවින්ම උපදෙස් ලබන පිරිසකට එහි සංඥාවක් ඇත."/>
        <aya index="14" text="(නුඹලාට) මහ මුහුද වසඟ කළේ ඔහුය. (ඔහු එසේ කළේ) එයින් නුඹලා නැවුම් මාංශ(මත්ස්‍යයින්) අනුභව කරනු පිණිස ද නුඹලා පලඳින (මුතු වැනි) ආභරණ (ඒ තුළින්) නුඹලා පිට කර ගනු පිණිස ද වේ. තවද නැව් එහි (ජලය) දෙබෑ කරමින් ගමන් කරන්නක්ව නුඹ දකින්නෙහිය. තවද (ඔහු එසේ කළේ) නුඹලා ඔහුගේ වරප්‍රසාදයෙන් සොයා ගනු පිණිස ද නුඹලා කෘතවේදී වනු පිණිස ද වේ."/>
        <aya index="15" text="තවද මිහිතලය නුඹලා සමග කම්පා නොවීමට එහි ස්ථීරසාර දෑ(කඳු) ද නුඹලා මග හඳුනා ගත හැකි වනු පිණිස මංමාවත් ද ගංගාවන් ද ඔහු ඇති කළේය."/>
        <aya index="16" text="තවද (දහවලෙහි මග හඳුනා ගනු පිණිස කඳු වැනි) සලකුණු ද (ඔහු ඇති කළේය.) තවද (රාත්‍රියෙහි) තාරකාවන් මගින් ඔවුන් මග හඳුනා ගනිති."/>
        <aya index="17" text="මවන්නා (වන අල්ලාහ් කිසිවක්) නොමවන අයෙකු මෙන් ද? (නැත.) එබැවින් නුඹලා මෙනෙහි නොකරන්නෙහුද?"/>
        <aya index="18" text="අල්ලාහ්ගේ භාග්‍යයන් නුඹලා ගණන් කරන්නේ නම් ඒවා නුඹලාට ගණන් කළ නොහැකිය. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="19" text="තවද නුඹලා සඟවන දෑ ද නුඹලා හෙළි කරන දෑ ද අල්ලාහ් දන්නේය."/>
        <aya index="20" text="තවද (ප්‍රතික්ෂේපක) ඔවුහු අල්ලාහ් හැර කවරෙකු කැඳවන්නෝ ද (එම ව්‍යාජ දෙවිවරුන් වන ) ඒවා මවනු ලබූවන්ව තිබිය දී ඒවා කිසි දෙයක් නොමවති."/>
        <aya index="21" text="(ඒවා) ජීවීන් නොවන අජීවීන්ය. තවද තමන් (මළවුන්) නැවත නැගිටුවනු ලබන්නේ කවදාදැ'යි තමන්ම නොහඳුනති."/>
        <aya index="22" text="නුඹලාගේ (සැබෑ) දෙවියන් එකම දෙවියෙකු (වන අල්ලාහ්)ය. එනමුත් පරමාන්ත දිනය විශ්වාස නොකරන්නන් නම් ඔවුන්ගේ හදවත් (මෙය) පිළිකුල් කරන්නක්ව පවතී. තවද ඔවුන් උඩඟුකම් පාන්නන්ය."/>
        <aya index="23" text="සැබැවින්ම අල්ලාහ් ඔවුන් සඟවන දෑ ද ඔවුන් හෙළි කරන දෑ ද දන්නා බවට කිසිදු සැකයක් නැත. සැබැවින්ම ඔහු උඩඟුකම් පාන්නන්ව ප්‍රිය නොකරන්නේය."/>
        <aya index="24" text="'නුඹලාගේ පරමාධිපති කුමක් පහළ කළේ දැ'යි ඔවුන්ගෙන් විමසනු ලැබූ විට '(මේවා) පැරැන්නන්ගේ (මිථ්‍යා) ප්‍රබන්ධ' යැයි ඔවුහු පවසති."/>
        <aya index="25" text="(ඔවුන් මෙසේ ප්‍රකාශ කළ හෙයින් මළවුන්) නැගිටුවනු ලබන දිනයේ සම්පූර්ණයෙන්ම ඔවුන්ගේ (පාපයේ) බර ද තවද කිසිදු දැනුමකින් තොරව ඔවුන්ව නොමග යැවූවන්ගේ (පාපයේ) බරින් සමහරක් ද ඔවුන් උසුලති. දැන ගනු. ඔවුන් උසුලන දෑ නරකය."/>
        <aya index="26" text="සැබැවින්ම ඔවුනට පෙර වූවන් ද කුමන්ත්‍රණ කළෝය. එවිට අල්ලාහ්(ගේ දඬුවම) ඔවුන්ගේ ගොඩනැගිල්ලට අත්තිවාරමින් (එය ගලවා විනාශ කිරීමට) පැමිණියේය. එබැවින් ඔවුනට ඉහළින් ඔවුන් මත (එහි) වහල කඩා වැටිණ. තවද ඔවුන්ට නොහැඟූ අයුරින් දඬුවම ඔවුන් වෙත පැමිණියේය."/>
        <aya index="27" text="පසුව (මලවුන්) නැගිටුවනු ලබන දිනයේ ඔහු(අල්ලාහ්) ඔවුන්ව නින්දාවට ලක් කරන්නේය. තවද &quot;කවුරුන් විෂයෙහි නුඹලා (විශ්වාසිකයින්ට) වෙනස්කම් කරමින් සිටියෙහුද එම (නුඹලා ආදේශ කළ) මාගේ හවුල්කරුවන් කොහේදැ?&quot;යි ඔහු(අල්ලාහ්) (ඔවුන්ගෙන්) විමසන්නේය. &quot;සැබැවින්ම අද දින නින්දාව ද නපුර ද ප්‍රතික්ෂේපකයින් කෙරෙහිය&quot; යැයි දැනුම දෙනු ලැබූවන් පවසති."/>
        <aya index="28" text="(එම ප්‍රතික්ෂේපකයින්) කවුරුන්ද යත් තම ආත්මයන්ටම අපරාධ කර ගත්තවුන් ලෙස ඔවුන්ව 'මලක්වරුන්' මරණයට පත් කරනවුන්ය. එවිට &quot;අප කිසිදු නපුරක්(ආදේශයක්) කරන්නන් නොවූයෙමු&quot; යැයි ඔවුහු (තම) යටහත්භාවය ඉදිරිපත් කරති. &quot;නොඑසේය සැබැවින්ම අල්ලාහ් නුඹලා කරමින් සිටි දෑ පිළිබඳව සර්වඥය."/>
        <aya index="29" text="එබැවින් නිරයේ දොරටු වලින් එහි සදාතනිකයින් ලෙස නුඹලා ඇතුළු වවු&quot; (යැයි 'මලක්වරුන්' පවසති). එබැවින් උඬඟු වූවන්ගේ වාසස්ථානය කෙතරම් නින්දනීය ද!"/>
        <aya index="30" text="නුඹලාගේ පරමාධිපති කුමක් පහළ කළේ දැ'යි බිය භක්තිය ඇත්තවුන්ට පවසනු ලැබීය. (එවිට) &quot;යහපතක්මය (ඔහු පහළ කළේ)&quot; යැයි ඔවුහු පැවසුවෝය. මෙලොවෙහි දී යහකම් කළවුනට යහපතක් ඇත. තවද මතු ලොවේ නිවහන ශ්‍රේෂ්ඨය. තවද බිය භක්තිකයින්ගේ (මතු) නිවහන යහපත් විය."/>
        <aya index="31" text="(එය) 'අද්න්' (නමැති ස්වර්ග) උයන්ය. ඔවුහු එහි ඇතුළු වෙති. ඊට යටින් ගංගාවෝ ගලා බසිති. එහි ඔවුනට ඔවුන් අභිමත කරන දෑ ඇත. මෙලෙසය අල්ලාහ් බිය භක්තිකයින්ට ප්‍රතිඵල ලබා දෙනුයේ."/>
        <aya index="32" text="(ඔවුහු) කවුරුන්ද යත් පරිශුද්ධවන්තයින් ලෙස 'මලක්වරුන්' ඔවුන්ව මරණයට පත් කරන්නන්ය. (එවිට) &quot;නුඹලාට 'සලාම්'(ශාන්තිය) අත් වේවා! නුඹලා කරමින් සිටි දෑ හේතුවෙන් නුඹලා (ස්වර්ග) උයනට පිවිසෙවු.&quot; යැයි ඔවුහු(මලක්වරුන්) පවසති."/>
        <aya index="33" text="(ප්‍රතික්ෂේපක) ඔවුන් වෙත (ප්‍රාණය අත් කර ගැනීම සඳහා) 'මලක්වරුන්' පැමිණීම හෝ නුඹගේ පරමාධිතිගේ (දඬුවමේ) විධානය පැමිණීම මිස (අන් කිසිවක්) ඔවුහු අපේක්ෂා කරන්නෝ ද? ඔවුනට පෙරවූවන් ද කළේ මෙලෙසය. අල්ලාහ් ඔවුනට අපරාධ නොකළේය. එනමුත් ඔවුහු තමන්ටම අපරාධ කර ගන්නන් වූහ."/>
        <aya index="34" text="එබැවින් ඔවුන් කළ දෑහි දුෂ්ටකම් ඔවුන්ව හසු කර ගත්තේය. තවද ඔවුන් සමච්චල් කරමින් සිටි දෑ ඔවුන්ව වෙළා ගත්තේය."/>
        <aya index="35" text="&quot;අල්ලාහ් අභිමත කර ඇත්නම් අප ද අපගේ මුතුන්මිත්තන් ද ඔහු හැර වෙනත් කිසි දෙයකට නැමදුම් නොකරනු ඇත. තවද ඔහුගෙන් (වූ නියෝගයකින්) තොරව අපි කිසි දෙයක් තහනම් කර නොගනු ඇතැ&quot;යි ආදේශ කළවුන් පැවසුවෝය. ඔවුනට පෙරවූවන් ද කළේ මෙලෙසය. එබැවින් 'රසූල්වරුන්' කෙරෙහි පැහැදිලි ප්‍රචාරය මිස වෙනත් කිසිවක් වේ ද?"/>
        <aya index="36" text="&quot;නුඹලා අල්ලාහ්ව නමදිවු. තාඝූත්( නම් 'ෂෙයිතාන්වරුන්' හා පිළිමයන්)ගෙන් වැළකී සිටිවු.&quot; යැයි (පවසා) සෑම ප්‍රජාවකටම සැබැවින්ම අපි 'රසූල්වරෙයකු' එව්වෙමු. ඔවුන් අතුරින් අල්ලාහ් යහ මගෙහි යොමු කළවුන් ද ඔවුන් අතුරින් තමන් කෙරෙහි මුළාව නියම වූවන් ද වෙති. එබැවින් නුඹලා මිහිතලයෙහි සැරිසරා (තම 'රසූල්වරුන්'ව) අසත්‍යය කරන්නන්ගේ අවසානය කෙසේ වී දැ'යි බලවු."/>
        <aya index="37" text="(නබිවරය,) ඔවුන් යහමග ලැබීම නුඹ (කෙතරම්) ආශා කළ ද (නුඹට ඔවුන්ව යහ මග යැවිය නොහැක. මන්දයත්) සැබැවින්ම අල්ලාහ් කවරෙකුව නොමග යන්නට ඉඩ හැරියේ ද ඔහුව ඔහු යහ මගෙහි යොමු නොකරන්නේය. තවද ඔවුනට උදව්කරුවන්ගෙන් කිසිවෙකු නැත."/>
        <aya index="38" text="'මරණයට පත් වන්නන්ව අල්ලාහ් (මළවුන්) නැවත නැගිටුවන්නේ නැතැ'යි ඔවුන්ගේ ස්ථාවර දිවුරුම් වලින් ඔවුන් අල්ලාහ් මත දිවුරුවෝය. එසේ නොව ඔහු කෙරෙහි (මෙය පොරොන්දු වූ) සැබෑ පොරොන්දුවක් වශයෙනි. එනමුත් ජනයින්ගෙන් බොහෝ දෙනා (ඒ බව) නොදනිති."/>
        <aya index="39" text="(ඔහු ඔවුන්ව මරණින් මතු නැවත නැගිටුවන්නේ ලොවෙහි) ඔවුන් කවර විෂයක මතභේද ඇති කර ගන්නේ ද එය ඔවුනට ඔහු පැහැදිලි කිරීම පිණිස ද ප්‍රතික්ෂේප කළවුන් 'තමන් අසත්‍යවාදීන්ව සිටි බවට' දැන ගනු පිණිස ද වේ."/>
        <aya index="40" text="යමක් අපි (බිහි කිරීමට) අපේක්ෂා කළේ නම් එයට 'වනු' යැයි පැවසීමය අපගේ ප්‍රකාශය වනුයේ. එවිට එය සිදු වනු ඇත."/>
        <aya index="41" text="තමන් අපරාධයට ලක් වූවායින් පසු අල්ලාහ් වෙනුවෙන් දේශාන්තරණය කළවුන් නම්, සැබැවින්ම අපි ඔවුන්ව මෙලොවෙහි යහපත් ස්ථානයක වාසය කරවන්නෙමු. තවද මතුලොවේ වේතනය අති මහත්ය. (මේ ගැන) ඔවුන්(ප්‍රතික්ෂේපකයන්) දැන සිටියේ නම් (ඔවුන් ද මොවුන් සමග එකඟ වනු ඇත)."/>
        <aya index="42" text="(දේශාන්තරණය කළවුන්) කවුරුන්දයත් ඔවුන් (ප්‍රතික්ෂේපකයන්ගේ හිංසාවන්) ඉවසා දරා සිටින්නන්ය. තවද ඔවුහු තමන්ගේ පරමාධිපති කෙරෙහි (සියල්ල) භාර කරන්නෝය."/>
        <aya index="43" text="තවද අපි 'වහී' පහළ කළා වූ පිරිමින් මිස (අන් කිසිවෙකු) නුඹට පෙර ('රසූල්වරයෙකු' ලෙස) නොඑව්වෙමු. (ඒ පිළිබඳව) නුඹලා නොදැන සිටියෙහු නම් දැනුම ඇත්තන්ගෙන් විමසවු."/>
        <aya index="44" text="(ඔවුන්ව අපි එව්වේ) පැහැදිලි සාධක සමග හා ධර්ම පුස්තකයන් සමගය. ජනයාට ඔවුන් වෙත පහළ කරනු ලැබූ දෑ නුඹ පැහැදිලි කරනු පිණිස ද ඔවුන් (ඒ පිළිබඳව) කල්පනා කරනු පිණිස ද අපි නුඹ වෙත උපදෙස(අල් කුර්ආනය) පහළ කළෙමු."/>
        <aya index="45" text="දුෂ්ටකම් කුමන්ත්‍රණය කළවුන්, ඔවුන්ව අල්ලාහ් මිහිතලයට කිඳා බැස්සීම ගැන හෝ ඔවුන්ට නොහැඟූ අයුරින් දඬුවම ඔවුන් කෙරෙහි පැමිණීම ගැන හෝ ඔවුන් අභයදායීව සිටින්නෝ ද?"/>
        <aya index="46" text="නැතහොත් ඔවුන් (තම කාර්යයන්හි) නියැළෙමින් සිටිය දී ඔවුන්ව ඔහු (දඬුවමින්) ග්‍රහණය කිරීම ගැන (ඔවුන් අභයදායීව සිටින්නෝ ද?) නමුත් ඔවුහු (අල්ලාහ්ව පරාජය කර ඔහුව) නොහැකියාවට පත් කරන්නන් නොවන්නෝය."/>
        <aya index="47" text="තවද බියෙන් සිටින විට ඔවුන්ව ඔහු (දඬුවමින්) ග්‍රහණය කිරීම ගැන (ඔවුන් අභයදායීව සිටින්නෝ ද?) එබැවින් (දැන ගනු) සැබැවින්ම නුඹලාගේ පරමාධිපති දයානුකම්පිතය. පරම කරුණාභරිතය."/>
        <aya index="48" text="අල්ලාහ් මැවූ දෑ ඔවුහු නොදුටුවෝ ද? එහි සෙවණැලි දකුණු පසින් ද වම් පැති වලින් ද (ඒවා) යටහත් පහත්භාවයෙන් යුතුව අල්ලාහ්ට 'සුජූද්' කරන්නක්ව ඇලවෙන්නෝය."/>
        <aya index="49" text="තවද ජීවීන්ගෙන් අහස්හි ඇති දෑ ද මිහිතලයෙහි ඇති දෑ ද තවද මලක්වරුන් ද අල්ලාහ්ට සුජූද් කරති. තවද ඔවුහු උඩඟු නොවෙති."/>
        <aya index="50" text="ඔවුනට ඉහළින් ඔවුන්ගේ පරමාධිපතිට ඔවුහු බිය වෙති. තවද ඔවුනට අණ කරනු ලබන දෑ ඔවුහු කරති."/>
        <aya index="51" text="&quot;නුඹලා දෙවියන් දෙදෙනෙකු (පත් කර) නොගනිවු. ඔහු(අල්ලාහ්) එකම දෙවියන්ය. එබැවින් මාහටම පමණක් නුඹලා බිය වවු.&quot; යැයි අල්ලාහ් පැවසුවේය."/>
        <aya index="52" text="තවද අහස්හි හා මිහිතලයෙහි ඇති දෑ ඔහු සතුය. අවනත වීම ද සදා ඔහුටම හිමිය. (මෙසේ තිබිය දී) නුඹලා බිය වනුයේ අල්ලාහ් නොවන දෑට ද?"/>
        <aya index="53" text="නුඹලා සමග වූ කවර භාග්‍යයක් වූව ද (ඒවා) අල්ලාහ් වෙතින්මය. පසුව පීඩාව නුඹලාව ස්පර්ශ කළේ නම් ඔහු වෙතම නුඹලා උදව් පතා විලාප නගන්නෙහුය."/>
        <aya index="54" text="පසුව ඔහු නුඹලාගෙන් පීඩාව ඉවත් කළේ නම් එවිගස නුඹලාගෙන් පිරිසක් තම පරමාධිපති( අල්ලාහ්)ට ආදේශ තබන්නෝය."/>
        <aya index="55" text="(එලෙස ඔවුන් කළ හෙයින්) අපි ඔවුනට ලබා දුන් දෑට ඔවුන් අකෘතවේදී වන්නෝය. එබැවින් නුඹලා භුක්ති විඳිවු. (එහි විපාකය) නුඹලා මතු දැන ගන්නෙහුය."/>
        <aya index="56" text="අප ඔවුනට පිරිනැමූ දැයින් කොටසක් ඔවුන් නොහඳුනන දෑට(මිථ්‍යා දෙවිවරුන්ට) තබති. අල්ලාහ් මත දිවුරමින් (අල්ලාහ් ගැන) නුඹලා ගොතමින් සිටි දෑ පිළිබඳව සැබැවින්ම නුඹලා විමසනු ලබන්නෙහුය."/>
        <aya index="57" text="තවද ඔවුන් ආශා කරන දෑ ඔවුන් සතු කර ගනිමින් ඔවුහු අල්ලාහ්ට (යුතු දරුවන් යැයි) ගැහැනු දරුවන් තබති. ඔහු (එයින්) පිවිතුරුය."/>
        <aya index="58" text="තවද ඔවුන්ගෙන් කෙනෙකුට ගැහැනු දරුවෙකු (ඉපදී තිබීම) පිළිබඳව ශුභාරංචි දන්වනු ලැබුවේ නම් ඔහු දුකට පත් වූවෙකු ලෙස ඔහුගේ මුහුණ කළු පැහැති බවට පත් වන්නේය."/>
        <aya index="59" text="ඔහුට ශුභාරංචි පවසනු ලැබූ දෑහි නරකින්(නින්දාවට බියෙන්) 'එය අවමානය සමග රඳවා ගන්නේ ද නැතහොත් පසෙහි එය වළලා දමන්නේ දැ'යි (තම) පිරිස වෙතින් මුළා වන්නේය. දැන ගනු. ඔවුන් තීරණය කරන දෑ නරකය."/>
        <aya index="60" text="මතු ලොව විශ්වාස නොකරනවුනට නරක ගුණාංගය ඇත. තවද උදාර ගුණාංග ඇත්තේ අල්ලාහ්ටය. තවද ඔහු අති බලසම්පන්නය අභිඥානවන්තය."/>
        <aya index="61" text="තවද අල්ලාහ් ජනයාව ඔවුන්ගේ අපරාධ හේතුවෙන් ග්‍රහණය කරන්නේ නම් එහි(මිහිතලයෙහි) කිසිදු ජීවියෙකු (ජීවත් වීමට) අතහැර නොදමනු ඇත. එනමුත් නියමිත කාල සීමාවක් දක්වා ඔහු ඔවුන්ව (දඬුවම් නොකර) ප්‍රමාද කරන්නේය. පසුව ඔවුන්ගේ කාල සීමාව පැමිණි විට ඔවුහු (එයින් සුළු) මොහොතක් හෝ ප්‍රමාද නොවන්නෝය. පෙරටු ද නොවන්නෝය."/>
        <aya index="62" text="ඔවුන් පිළිකුල් කරන දෑ (වන ගැහැනු දරුවන්) ඔවුන් අල්ලාහ්ට (යුතු දරුවන් යැයි) තබන්නෝය. තවද ඔවුන්ගේ දිවවල් &quot;තමන්ට යහපත ඇතැ&quot;යි අසත්‍යය වර්ණනා කරති. (නමුත්) ඔවුනට (නිරා) ගින්න ඇති බව ද ඔවුන් (ඒ වෙත) ඉදිරිපත් කරනු ලබන්නන් බව ද කිසිදු සැකයක් නැත."/>
        <aya index="63" text="අල්ලාහ් මත දිවුරමින්, සැබැවින්ම අපි නුඹට පෙර වූ ප්‍රජාවන් වෙත ('රසූල්වරුන්') එව්වෙමු. නමුත් (ප්‍රතික්ෂේපක) ඔවුනට ඔවුන්ගේ (නරක) ක්‍රියාවන් 'ෂෙයිතාන්' අලංකාර කර පෙන්වීය. එබැවින් අද දින ඔහු ඔවුන්ගේ (විෂයන්හි) භාරකරුය. තවද (මතු ලොවෙහි) ඔවුනට වේදනීය දඬුවමක් ඇත."/>
        <aya index="64" text="තවද (නබිවරය,) කවර විෂයෙහි ඔවුන් භේදභින්න වූවෝ ද එය ඔවුනට නුඹ පැහැදිලි කර දෙනු පිණිස මිස අපි නුඹ වෙත ධර්ම පුස්තකය(අල් කුර්ආනය) පහළ නොකළෙමු. තවද (එය අපි පහළ කළේ) විශ්වාස කරන පිරිසකට මග පෙන්වීමක් හා දායාලුභාවයක් ලෙසය."/>
        <aya index="65" text="අල්ලාහ් අහසින් ජලය පහළ කර මිහිතලය (වියළී) නැසී ගිය පසු එ(ම වැසි ජලය )මගින් එය ජීවමාන කළේය. සැබැවින්ම ශ්‍රවණය කරන සමූහයාට එහි සංඥාවක් ඇත."/>
        <aya index="66" text="තවද සැබැවින්ම නුඹලාට පශු කුලයට අයත් 'සතුන්' තුළ උපදෙසක් ඇත. උගේ උදරයන්හි ඇති දැයින් මල සහ රුධිරය අතරින් පානය කරන්නන්ට රසවත් වූ පිරිසිදු කිරි අපි නුඹලාට සපයන්නෙමු."/>
        <aya index="67" text="තවද ඉඳි හා මිදි පලතුරු වලින් නුඹලා එයින් මත්පැන් ද යහ ආහාර ද ගන්නෙහුය. සැබැවින්ම අවබෝධ කර ගන්නා පිරිසකට එහි සංඥාවක් ඇත."/>
        <aya index="68" text="&quot;කඳු වලද ගස් වලද ඔවුන්(ජනයින්) තනන දෑහි ද නුඹ නිවෙස් තනා ගනිවු&quot; යැයි නුඹගේ පරමාධිපති මී මැස්සිට දැන්වුයේය."/>
        <aya index="69" text="&quot;පසුව සෑම පලතුරකින්ම නුඹ අනුභව කරවු. නුඹගේ පරමාධිපතිගේ මාර්ගයන්හි (ඒවා නුඹට) පහසු කරනු ලැබූවක්ව නුඹ ගමන් කරවු.&quot; (යැයි ද දැන්වුයේය.) උගේ උදරයෙන් විවිධ වර්ණවත් පානයක් (ලෙස මීපැණි) පිට වන්නේය. එහි මිනිසාට (රෝගයන් සඳහා) සුවය ඇත. සැබැවින්ම චින්තනය කරන පිරිසකට එහි සංඥාවක් ඇත."/>
        <aya index="70" text="අල්ලාහ් නුඹලාව මැව්වේය. පසුව ඔහු නුඹලාව මරණයට පත් කරන්නේය. තවද නුඹලා අතුරින් (යමක් පිළිබඳව) දැනු(මක් තිබී)මෙන් පසු කිසිවක් නොදන්නා පරිදි වීම පිණිස දුක්ඛිත (වූ මහලු) වයස දක්වා හරවනු ලබන අය ද වෙති. සැබැවින්ම අල්ලාහ් සර්වඥය අති බලසම්පන්නය."/>
        <aya index="71" text="තවද අල්ලාහ් ජීවන සම්පත්හි නුඹලාගෙන් සමහරෙකු තවත් සමහරෙකුට වඩා ශ්‍රේෂ්ඨ කර ඇත්තේය. (ජීවන සම්පතින්) ශ්‍රේෂ්ඨත්වයට පත් කරනු ලැබූවන් තම ජීවන සම්පත් තම දකුණත් හිමිකරගත්තවුන් (වන වහලුන්) කෙරෙහි ලබා දෙන්නන් නොවෙති. එසේ (කළේ) නම් ඔවුහු එහි (වහලුන්ට) සමාන වෙති. එබැවින් අල්ලාහ්ගේ (සත්‍යයත්වය ගෙනහැර පෙන්වන) භාග්‍යයන් ඔවුහු ප්‍රතික්ෂේප කරන්නෝ ද?"/>
        <aya index="72" text="තවද අල්ලාහ් නුඹලාට නුඹලා අතුරින්ම සහකාරියන් ඇති කළේය. තවද නුඹලාගේ සහකාරියන්ගෙන් දරුවන් ද මුනුපුරන් ද නුඹලාට ඔහු ඇති කළේය. තවද ඔහු නුඹලාට පරිශුද්ධ දැයෙන් ආහාර සැපයුවේය. ඔවුහු අසත්‍යය විශ්වාස කරමින් අල්ලාහ්ගේ භාග්‍යයන් ඔවුහු ප්‍රතික්ෂේප කරන්නෝ ද?"/>
        <aya index="73" text="තවද අහස් වලින් හා මිහිතලයෙන් ඔවුනට කිසිදු ජීවන සම්පතක් හිමි නොකරන හා (ඒ සඳහා) හැකියාවද නොදරන අල්ලාහ් නොවන දෑ ඔවුහු නමදින්නෙහුය."/>
        <aya index="74" text="එබැවින් නුඹලා අල්ලාහ්ට (මෙවන්) ආදේශ නොදක්වවු. සැබැවින්ම අල්ලාහ් (සියල්ල) දන්නේය. තවද නුඹලා නොදන්නෙහුය."/>
        <aya index="75" text="කිසිවක් කෙරෙහි ශක්තිය නොදරන, (කෙනෙකුට) අයිති වූ වහලෙකුව ද අප කවරෙකුට අපගෙන් වූ යහ ජීවන සම්පතක් පිරිනමා ඔහු එයින් රහසිගතව හා ප්‍රසිද්ධියේ වියදම් කරන්නේ ද ඔහුව ද අල්ලාහ් උපමාවක් ලෙස ගෙන හැර දක්වන්නේය. මොවුහු (දෙදෙනා) එක හා සමාන වන්නෝ ද? (නැත.) සියලු පැසසුම් අල්ලාහ් සතුය. නමුත් ඔවුන්ගෙන් බහුතරය (ඒ බව) නොදනිති."/>
        <aya index="76" text="තවද අල්ලාහ් මිනිසුන් දෙදෙනෙකුව උපමාවක් ලෙස ගෙනහැර දක්වන්නේය. ඔවුන් දෙදෙනාගෙන් කෙනෙකු ගොළුය. මොහු කිසිදෙයක් (කිරීම) කෙරෙහි ශක්තිය නොදරන්නේය. තවද මොහු තම භාරකරුටද බරකි. මොහුව කිනම් දෙසකට ඔහු හරවා යැව්ව ද මොහු යහ දෙයක් නොගෙන එන්නේය. ඍජු මාර්ගයේ සිට යුක්තිය අණ කරන්නා හා මොහු එක හා සමාන වන්නේ ද?"/>
        <aya index="77" text="අහස් හා මිහිතලයේ ගුප්ත දෑ අල්ලාහ්ටම සතුය. තවද (ලොව අවසන්) හෝරාවේ නියෝගය ඇහිපිය ගැසීමක් මෙන් හෝ ඊටත් වඩා ඉතා සමීපයක් මිස නැත. සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="78" text="නුඹලා කිසිවක් නොදැන සිටිය දී නුඹලාගේ මව්වරුන්ගේ කුසෙන් අල්ලාහ් නුඹලාව පිට කළේය. තවද නුඹලා කෘතඥ වනු පිණිස නුඹලාට ශ්‍රවණ ද දෘෂ්ටීන් ද හදවත් ද ඔහු ඇති කළේය."/>
        <aya index="79" text="වසඟ කරනු ලැබූ පක්ෂීන්ව අහස් ගැබෙහි ඔවුහු(මිනිසුන්) නොදුටුවෝ ද? උන්ව (නොවැටී) රඳවා ගනුයේ අල්ලාහ් මිස (වෙනත් කිසිවෙකු) නැත. සැබැවින්ම විශ්වාස කරන පිරිසකට එහි සංඥාවන් ඇත."/>
        <aya index="80" text="තවද අල්ලාහ් නුඹලාගේ නිවෙස් නුඹලාට සැනසිල්ල( ගෙන දෙන ස්ථානය)ක් ලෙස පත් කර ඇත. තවද නුඹලා සඳහා පශු කුලයට අයත් 'සතුන්ගේ' සම් වලින් නිවෙස්(කූඩාරම්) ඇති කළේය. නුඹලා ගමන් ගන්නා දින හා නුඹලා නවාතැන් ගන්නා දින ඒවා පහසුවෙන් නුඹලා රැගෙන යන්නෙහුය. තවද උන්ගේ බැටළු ලොම් වලින් ද එළු රෝම වලින් ද ඔටු රෝම වලින් ද ගෘහ භාණ්ඩ හා (ස්වල්ප) කලක් දක්වා භුක්ති විඳීමක් (නුඹලා සඳහා ඔහු ඇති කළේය.)"/>
        <aya index="81" text="තවද අල්ලාහ් මැවූ දැයින් නුඹලා සඳහා ඔහු සෙවණැලි ඇති කළේය. තවද කඳු අතුරින් නුඹලා සඳහා (නවාතැනක් ලෙස) ළෙන් ඇති කළේය. තවද (සූර්ය) තාපයෙන් නුඹලාව ආරක්ෂා කරන වස්ත්‍ර ද යුද්ධයෙ(හි ආයුධ වලි)න් නුඹලාව ආරක්ෂා කරන යුද ඇදුම් ද නුඹලා සඳහා ඔහු ඇති කළේය. නුඹලා (ඔහුට) අවනත වනු පිණිස නුඹලා කෙරෙහි ඔහුගේ භාග්‍යය ඔහු පරිපූර්ණ කරනුයේ මෙලෙසය."/>
        <aya index="82" text="තවද ඔවුන් පිටුපෑවේ නම් (නුඹ කෙරෙහි කිසිදු අවලාදයක් නොමැත. මන්දයත්) නුඹ කෙරෙහි (ඇති වගකීම) වනුයේ පැහැදිලි ප්‍රචාරය පමණි."/>
        <aya index="83" text="ඔවුහු අල්ලාහ්ගේ භාග්‍යය දැන සිටින්නෝය. පසුව එය ප්‍රතික්ෂේප කරන්නෝය. තවද ඔවුන්ගෙන් බහුතරය අකෘතඥයින්ය."/>
        <aya index="84" text="(නබිවරය,) සෑම ප්‍රජාවකින්ම සාක්ෂිකරුවෙකු (ලෙස ඔවුන්ගේ නබිවරයාව) අපි නැගිටුවා පසුව ප්‍රතික්ෂේප කළවුනට (නිදහසට කරුණු ඉදිරිපත් කිරීමට) අවසර දෙනු නොලබන තවද ඔවුන් නැවත (යහකම් කිරීම සඳහා ලොවට) හරවනු නොලබන දින (සිහිපත් කරවු.)"/>
        <aya index="85" text="තවද අපරාධ කළවුන් දඬුවම දුටුවේ නම් එවිට ඔවුන්ගෙන් එය සැහැල්ලු කරනු නොලැබේ. තවද ඔවුහු අවකාශ ද දෙනු නොලබන්නෝය."/>
        <aya index="86" text="තවද ආදේශ කළවුන් තම(න් අල්ලාහ්ට ආදේශ තැබූ මිථ්‍යා දේව) හවුල්කරුවන්ව දුටු විට &quot;අපගේ පරමාධිපතියාණනි, නුඹ හැර අප ඇයැදිමින් සිටි අපගේ හවුල්කරුවන් මොවුන්යැ&quot;යි පවසති. එවිට &quot;සැබැවින්ම නුඹලා අසත්‍යයවාදීන්ය&quot; යන වදන මොවුන්(මිථ්‍යා දෙවිවරුන්) ඔවුන් වෙත හෙළෙනු ඇත."/>
        <aya index="87" text="තවද එදින අල්ලාහ් වෙත ඔවුහු (තම) අවනතභාවය ඉදිරිපත් කරති. තවද ඔවුන් ගොතමින් සිටි දෑ(බොරු ප්‍රබන්ධ) ඔවුන්ගෙන් මුළා වී යන්නේය."/>
        <aya index="88" text="ප්‍රතික්ෂේප කර අල්ලාහ්ගේ මාර්ගයෙන් (ජනයින්ව) වැළැක්වූවන් නම්, ඔවුන් කලහකම් කරමින් සිටි හේතුවෙන් ඔවුනට (නිරයේ) දඬුවමට ඉහළින් (තවත්) දඬුවමක් අපි අධික කරන්නෙමු."/>
        <aya index="89" text="(නබිවරය,) සෑම ප්‍රජාවකින් ඔවුන් අතුරින්ම ඔවුන් කෙරෙහි සාක්ෂිකරුවෙකු (ලෙස ඔවුන්ගේ නබිවරයාව) අපි නැගිටුවා (තවද නුඹගේ සමූහයා වන) මොවුන් කෙරෙහි නුඹව ද අප සාක්ෂිකරුවෙකු ලෙස ගෙන එන දින (සිහිපත් කරවු.) තවද සෑම දෙයක්ම පැහැදිලි කිරීම සඳහා ද 'මුස්ලිම්වරුන්ට' මග පෙන්වීමක්, දයාවක් හා ශුභාරංචියක් ලෙස ද නුඹ වෙත අපි ධර්ම පුස්තකය(අල් කුර්ආනය) පහළ කළෙමු."/>
        <aya index="90" text="සැබැවින්ම අල්ලාහ් යුක්තිය ද යහකම ද ඥාතීන්ට (ඔවුන්ගේ උරුමයන්) පිරිනැමීම ද අණ කරන්නේය. තවද ඔහු අශික්ෂිත දැයින් ද පිළිකුල් සහගත දැයින් ද සීමාව ඉක්මවා යෑමෙන් ද වළක්වාලන්නේය. නුඹලා මෙනෙහි කරනු පිණිස ඔහු නුඹලාට උපදෙස් දෙන්නේය."/>
        <aya index="91" text="නුඹලා (අල්ලාහ්ගේ නාමයෙන්) ගිවිසුම් කර ගත් විට අල්ලාහ්ගේ ගිවිසුම ඉටු කරවු. තවද නුඹලා කෙරෙහි අල්ලාහ්ව (සාක්ෂියක් ලෙස) භාරකරු බවට නුඹලා පත් කර තිබිය දී දිවුරීම් ස්ථීර කළ පසු ඒවා කඩ නොකරවු. සැබැවින්ම අල්ලාහ් නුඹලා කරන දෑ පිළිබඳව දන්නේය."/>
        <aya index="92" text="තවද (තමා ගෙතූ) තම ගෙතුම, ශක්තිමත් වූවායින් පසු (එය) කැබලි වලට ලිහන්නියක් මෙන් නුඹලා නොවවු. එක් පිරිසක් තවත් පිරිසකට වඩා (සංඛ්‍යාවෙන් හා ධනයෙන්) වර්ධනය වූවක් හේතුවෙන් නුඹලාගේ දිවුරීම් නුඹලා අතර වංචා සහගතක් ලෙස පත් කර ගන්නෙහුය. සැබැවින්ම අල්ලාහ් නුඹලාව පිරික්සුමට ලක් කරන්නේ එමගින්ය. තවද ඔහු නුඹලා කවර දෙයක් පිළිබඳව භේදභින්න වෙමින් සිටින්නෙහු ද එය (මළවුන්) නැගිටුවනු ලබන දිනයේ නුඹලාට පැහැදිලි කරනු ඇත."/>
        <aya index="93" text="අල්ලාහ් අභිමත කර තිබුණේ නම් නුඹලාව එකම සමූහයක් බවට පත් කරන්නට තිබුණි. එනමුත් ඔහු අභිමත කරන අයව නොමග යන්නට ඉඩ හරින්නේය. තවද ඔහු අභිමත කරන අයව යහමගට යොමු කරන්නේය. තවද නුඹලා කරමින් සිටි දෑ පිළිබඳව සැබැවින්ම නුඹලා විමසනු ලබන්නෙහුමය."/>
        <aya index="94" text="නුඹලා අතර වංචා සහගතභවක් ලෙස නුඹලාගේ දිවුරුම් පත් කර නොගනිවු. එසේ (කළේ) නම් පාදයක් ස්ථාවර වූ පසු එය ලිස්සා යනු ඇත. තවද අල්ලාහ්ගේ මාර්ගයෙන් නුඹලා (ජනයින්ව) වළක්වාලමින් සිටි හේතුවෙන් (මතු ලොවෙහි) නරකය නුඹලා රස විඳිනු ඇත. තවද නුඹලාට මහත් වූ දඬුවමක් ද ඇත."/>
        <aya index="95" text="තවද අල්ලාහ්ගේ ගිවිසුම අල්ප මිලකට විකුණා නොදමවු. සැබැවින්ම අල්ලාහ් අබියස ඇති දෑ (පිළිබඳව) නුඹලා දැන සිටින්නෙහු නම්, එයමය නුඹලාට යහපත් වන්නේ."/>
        <aya index="96" text="නුඹලා අබියස ඇති දෑ අවසන් වී යන්නේය. තවද අල්ලාහ් අබියස ඇති දෑ ඉතිරිව පවතින්නක්ය. තවද ඉවසා දරා ගත්තවුනට ඔවුන් කරමින් සිටි ඉතා අලංකාර දෑ වෙනුවෙන් සැබැවින්ම අපි ඔවුන්ගේ වේතනය පිරිනමන්නෙමු."/>
        <aya index="97" text="පිරිමියෙකුගෙන් හෝ කාන්තාවකගෙන් තමන් විශ්වාසිකයෙකුව, කවරෙකු යහකම් කළේ ද ඔහුව අපි යහපත් ජීවිතයක් ජීවත් කරවන්නෙමු. තවද ඔවුන් කරමින් සිටි ඉතා අලංකාර දෑ වෙනුවෙන් සැබැවින්ම අපි ඔවුන්ගේ වේතනය ඔවුනට පිරිනමන්නෙමු."/>
        <aya index="98" text="(නබිවරය,) නුඹ අල් කුර්ආනය පාරායනා (කරන්නට ආරම්භ) කළේ නම් පහර දී පලවා හරින ලද ෂෙයිතාන්('ගේ' උවදුරු) වෙතින් අල්ලාහ්ගෙන් ආරක්ෂාව පතවු."/>
        <aya index="99" text="(මන්දයත්) සැබැවින්ම විශ්වාස කර තම පරමාධිපති වෙතම (සියල්ල) භාර කරනවුන් කෙරෙහි ඔහුට(ෂෙයිතාන්ට) කිසිදු බලයක් නැත."/>
        <aya index="100" text="ඔහුගේ බලය වනුයේ ඔහුව භාරකරුවෙකු වශයෙන් ගන්නන් හා ඔහු(ට අවනත වීම) හේතුවෙන් (අල්ලාහ්ට) ආදේශ කරන්නන් කෙරෙහිමය."/>
        <aya index="101" text="තවද (නබිවරය,) එක් වදනක් (තවත්) වදනක ස්ථානයට අපි වෙනස් කළ විට &quot;නුඹ ගොතා පවසන්නෙක්ම යැ&quot;යි (ප්‍රතික්ෂේපක) ඔවුහු පැවසුවෝය. තවද අල්ලාහ් තමා පහළ කරන දෑ පිළිබඳව මැනවින් දන්නාය. නමුත් ඔවුන්ගෙන් බොහෝ දෙනා (ඒ පිළිබඳව) නොදන්නෝය."/>
        <aya index="102" text="(නබිවරය,) &quot;විශ්වාස කළවුන්ව ස්ථාවර කිරීමටත් මුස්ලිම්වරුන්ට මග පෙන්වීමක් හා ශුභාරංචියක් වශයෙන් ද සත්‍යයෙන් යුතුව නුඹගේ පරමාධිපති වෙතින් 'රූහ්'('ජිබ්රීල්') එ(ම අල් කුර්ආන)ය පහළ කළේ&quot; යැයි පවසවු."/>
        <aya index="103" text="&quot;මොහුට එ(ම අල් කුර්ආන)ය උගන්වනුයේ මිනිසෙක්ම යැ&quot;යි ඔවුන් ප්‍රකාශ කර සිටීම සැබැවින්ම අපි දන්නෙමු. කවරෙකු වෙත ඔවුන් (කුර්ආනීය වදන) සම්බන්ධ කර පවසන්නේ ද ඔහුගේ භාෂාව (අරාබි නොවන) අන් බසකි. තවද මෙය පැහැදිලි අරාබි භාෂාවක්ය."/>
        <aya index="104" text="සැබැවින්ම අල්ලාහ්ගේ වදන් විශ්වාස නොකරන්නන් නම් ඔවුන්ව අල්ලාහ් යහමගට යොමු නොකරන්නේය. තවද ඔවුනට වේදනීය දඬුවමක් ද ඇත."/>
        <aya index="105" text="අසත්‍යය ගොතනුයේ අල්ලාහ්ගේ වදන් විශ්වාස නොකරන්නන්මය. තවද ඔවුහුමය අසත්‍යවාදීහු වන්නෝ."/>
        <aya index="106" text="කවරෙකු විශ්වාස කිරීමෙන් පසු අල්ලාහ්ව ප්‍රතික්ෂේප කළේ ද (ඔහු කෙරෙහි අල්ලාහ්ගේ කෝපය ඇත.) කවරෙකු තම හදවත විශ්වාසයෙන් සැනසුමට පත්ව තිබිය දී (විශ්වාසයෙන් බැහැර වන මෙන්) බල කරනු ලබන්නේ ද ඔහු හැරය. නමුත් කවරෙකු ප්‍රතික්ෂේපය මගින් (තම) හදවත විවෘත කර ගත්තේ ද ඔවුන් කරෙහි අල්ලාහ්ගෙන් වූ කෝපයක් ඇත. තවද ඔවුනට මහත් වූ දඬුවමක් ද ඇත."/>
        <aya index="107" text="එය(දඬුවම) ඔවුන් මතු ලොවට වඩා මෙලොව ජීවිතය ප්‍රිය කළ (හෙයින්) හා අල්ලාහ් ප්‍රතික්ෂේපිත ජනයාව යහමගට යොමු නොකරන හෙයිනි."/>
        <aya index="108" text="ඔවුහුමය තම හදවත් මත ද තම ශ්‍රවණයන් මත ද තම බැල්ම මත ද අල්ලාහ් මුද්‍රා තැබූ අය වන්නෝ. තවද ඔවුහුමය අනවධානීන් වන්නෝ."/>
        <aya index="109" text="ඔවුන්මය මතු ලොවෙහි අලාභවන්තයින් බවට කිසිදු සැකයක් නැත."/>
        <aya index="110" text="පසුව (නබිවරය,) පරීක්ෂාවට ලක් කරනු ලැබීමෙන් පසු දේශාන්තරණය කර අනතුරුව (අල්ලාහ්ගේ මාර්ගයෙහි) ප්‍රයත්න කර ඉවසා දරාගත්තවුන්(ට පාපයන් කමා කිරීම) සඳහා සැබැවින්ම නුඹගේ පරමාධිපති සිටින්නේය. එයට පසුව සැබැවින්ම නුඹගේ පරමාධිපති අති ක්ෂමාශීලීය පරම කරුණාභරිතය."/>
        <aya index="111" text="සෑම ආත්මයක්ම තමන් සඳහා වාද කරමින් පැමිණ තවද සෑම ආත්මයක්ම තමන් කළ දෑ (සඳහා වේතනය) පරිපූර්ණව දෙනු ලබන (ලොව අවසන්) දින (සිහිපත් කරවු). තවද ඔවුහු අපරාධ කරනු නොලබන්නෝය."/>
        <aya index="112" text="සැනසුමෙන් අභයදායීව තිබූ ගම්මානයක් උපමාවක් ලෙස අල්ලාහ් ගෙන හැර පැවේය. ඒ වෙතට සෑම තැනකින්ම එහි ජීවන සම්පත් (වර්ග) ඇති තරම් පැමිණෙන්නේය. නමුත් එ(ම ගම්මාන)ය අල්ලාහ්ගේ භාග්‍යයන් වලට අකෘතඥ විය. එබැවින් ඔවුන් කරමින් සිටි දෑ හේතුවෙන් අල්ලාහ් එයට සාගින්නෙහි හා බියෙහි වස්ත්‍රය විඳින්නට සැලැස්සුවේය."/>
        <aya index="113" text="සැබැවින්ම ඔවුන් වෙත ඔවුන් අතුරින්ම වූ 'රසූල්වරයෙකු' පැමිණියේය. එවිට ඔවුහු ඔහුව අසත්‍යය කළෝය. එබැවින් ඔවුන් අපරාධකරුවන්ව සිටිය දී දඬුවම (මෙලෙසම) ඔවුන්ව ග්‍රහණය කළේය."/>
        <aya index="114" text="(විශ්වාසිකයිනි!) අල්ලාහ් නුඹලාට පිරිනැමූ දැයින් අනුමත යහ දෑ අනුභව කරවු. තවද නුඹලා අල්ලාහ්ටම පමණක් නැමදුම් කරන්නෙහු නම් ඔහුගේ භාග්‍යයන්ට කෘතඥ වවු."/>
        <aya index="115" text="ඔහු නුඹලා කෙරෙහි (අනුභව කිරීමට) තහනම් කර ඇත්තේ මළ සතුන්, රුධිරය, සූකර මාංශ හා අල්ලාහ් නොවන වෙනත් දෑ සඳහා කැප කරනු ලැබූ දෑම වේ. තවද යමෙක් කැමැත්තක් නොමැත්තෙකුව හා (ජීවිතය රැක ගැනීමට අවශ්‍ය) ප්‍රමාණය ඉක්ම නොවන්නෙකුව (විකල්පයක් නොමැතිව ඒවා ආහාරයට ගැනීමට) බල කරනු ලබන්නේ නම් එවිට සැබැවින්ම අල්ලාහ් අති ක්ෂාමශීලීය පරම කරුණාභරිතය."/>
        <aya index="116" text="අල්ලාහ් කෙරෙහි අසත්‍යය ගොතනු පිණිස &quot;මෙය අනුමතය. මෙය තහනම්ය.&quot; යැයි නුඹලාගේ දිවවල් අසත්‍යය වර්ණනා කරන දෑ පිළිබඳව නුඹලා නොපවසවු. සැබැවින්ම අල්ලාහ් කෙරෙහි අසත්‍යය ගොතනවුන් ජයග්‍රහණය නොලබන්නෝය."/>
        <aya index="117" text="(මෙය) ස්වල්ප භුක්ති විදීමක්ය. තවද (මතු ලොවෙහි) ඔවුනට වේදනීය දඬුවමක් ද ඇත."/>
        <aya index="118" text="(නබිවරය,) පෙර නුඹ කෙරෙහි අප දන්වා සිටි දෑ යුදෙව්වූවන් කෙරෙහි ද අපි තහනම් කළෙමු. තවද අපි ඔවුනට අපරාධ නොකළෙමු. නමුත් ඔවුහුමය ඔවුනට අපරාධ කර ගන්නවුන් වන්නෝ."/>
        <aya index="119" text="පසුව නොදැනුවත්කමින් නරකක් කර ඉන් පසුව පශ්චාත්තාප වී තමන්ව සංශෝධනය කර ගත්තවුන්(ට පාපයන් කමා කිරීම) සඳහා සැබැවින්ම නුඹගේ පරමාධිපති සිටින්නේය. එ(ම පශ්චාත්තාප)යට පසුව සැබැවින්ම නුඹගේ පරමාධිපති අති ක්ෂමාශීලීය පරමා කරුණාභරිතය."/>
        <aya index="120" text="සැබැවින්ම ඉබ්රාහීම්, අල්ලාහ්ට අවනත වන (ඍජු දහම වෙත) නැඹුරු වූ ඔහුගේ භාග්‍යයන් වලට කෘතවේදියෙකු වූ (ආදර්ශමත්) මෙහෙයවන්නෙකු විය. තවද ඔහු ආදේශ තබන්නන් අතුරින් නොවූහ. ඔහු(අල්ලාහ්) ඔහුව (නබිත්වය සඳහා) තෝරා ගත්තේය. තවද ඔහුව ඍජු මාර්ගය වෙත යොමු කළේය."/>
        <aya index="122" text="තවද අපි ඔහුට මෙලොවෙහි යහපතක් පිරිනැමුවෙමු. තවද සැබැවින්ම ඔහු මතු ලොවෙහි දැහැමියන් අතුරින් වන්නේය."/>
        <aya index="123" text="(නබිවරය,) පසුව '(ඍජු දහම වෙත) නැඹුරුවූවෙකු හා ආදේශ තබන්නන් අතුරින් නොවූවෙකු වන 'ඉබ්රාහීම්ගේ' පිළිවෙත පිළිපදිනු' යැයි නුඹ වෙත අපි 'වහී'(දේව පණිවිඩ) පහළ කළෙමු."/>
        <aya index="124" text="සෙනසුරාදා (දින නැමදුමට රැස්වීම සඳහා) යොදා ගනු ලැබුවේ ඒ පිළිබඳව භේදභින්න වූවන් (වන යුදෙව්වන්) කෙරෙහිමය. තවද සැබැවින්ම නුඹගේ පරමාධිපති ඔවුන් කවර දෙයක් පිළිබඳව මතභේද ඇති කර ගනිමින් සිටියේ ද ඒ පිළිබඳව (මළවුන්) නැගිටුවනු ලබන දිනයේ ඔවුන් අතර විනිශ්චය කරනු ඇත."/>
        <aya index="125" text="(නබිවරය,) ප්‍රඥාවෙන් යුතුව ද යහපත් උපදෙස මගින් ද නුඹගේ පරමාධිපතිගේ මාර්ගය වෙත (ජනයින්ව) ඇරයුම් කරවු. තවද කවර දෙයක් වඩා යහපත් වන්නේ ද එ(ම යහපත් දැය )මගින් ඔවුන් සමග වාද කරවු. සැබැවින්ම නුඹගේ පරමාධිපති, ඔහුගේ මාර්ගයෙන් මුළාවූවන් පිළිබඳව මැනවින් දන්නාය. තවද ඔහු යහ මග ලැබූවන් පිළිබඳව ද මැනවින් දන්නාය."/>
        <aya index="126" text="(නුඹලාට අපරාධ කළවුන්ව) නුඹලා දඬුවම් කරන්නේ නම් නුඹලා දඬුවම් කරනු ලැබුවාක් මෙන්ම දඬුවම් කරවු.(එහෙත්) නුඹලා ඉවසුවෙහු නම් එය ඉවසිලිවන්තයින්ට ඉතා යහපත්ය."/>
        <aya index="127" text="(නබිවරය,) ඉවසා සිටිවු. නුඹගේ ඉවසීම ඇත්තේ අල්ලාහ්ගෙන් මිස නැත. (පාපතර) ඔවුන් (දඬුවමට ලක් වීම) කෙරෙහි නුඹ දුක් නොවවු. ඔවුන් කුමන්ත්‍රණය කරමින් සිටින දෑ පිළිබඳව නුඹ පීඩනයෙහි පසු නොවවු."/>
        <aya index="128" text="සැබැවින්ම අල්ලාහ් බිය භක්තිමත් වූවන් හා කවරෙකු දැහැමියන් වන්නේ ද ඔවුන් සමගය."/>
    </sura>
    <sura index="17" name="">
        <aya index="1" text=" මස්ජිදුල් 'හරාම්හි' සිට මස්ජිදුල් අක්සා දක්වා රාත‍්‍රි මද කොටසක දී තම ගැත්තාව කැටුව ගිය ඔහු(අල්ලාහ්) සුවිශුද්ධය. (එය කෙබඳු මස්ජිදයක් ද යත්) එහි අවට අප අභිවෘද්ධිමත් කළෙමු. (එලෙස අපි කැටුව ගියේ) අපගේ සාධක අතුරින් අප ඔහුට පෙන්වනු පිණිසය. සැබැවින්ම ඔහුමය සර්ව ශ‍්‍රාවක සර්ව නිරීක්ෂක වන්නේ."/>
        <aya index="2" text="තවද 'නූහ්' සමග අප (යාත‍්‍රාවෙහි) ඉසිලූ අයගේ පරම්පරාවනි, අපි 'මූසාට' ධර්ම පුස්තකය('තව්රාතය') පිරිනමා &quot;භාරකරු වශයෙන් මා හැර නුඹලා (වෙනත් කිසිවෙකු දෙවියෙකු වශයෙන් පත් කර) නොගන්නැ&quot;යි ඉස්රාඊල්ගේ දරුවන්ට මග පෙන්වීමක් වශයෙන් අපි එය පත් කළෙමු. සැබැවින්ම ඔහු('නූහ්') කෘතවේදී ගැත්තෙකුව සිටියේය."/>
        <aya index="4" text="තවද &quot;මිහිතලයේ නුඹලා දෙවරක් කලහකම් කරනු ඇත. තවද මහත් ආඩම්භරයෙන් ඉපිලී යනු ඇතැ&quot;යි 'ඉස්රාඊල්ගේ' දරුවන් වෙත අපි එම ධර්ම පුස්තකයෙහි නියම කළෙමු."/>
        <aya index="5" text="&quot;එම දෙකෙන් පළමුවැනි ප‍්‍රතිඥාව පැමිණි විට දැඩි බලයෙන් යුත් අප සතු ගැත්තන්ව නුඹලාට එරෙහිව අපි එවන්නෙමු. ඔවුහු (නුඹලාව ඝාතනය සඳහා) නිවෙස් අතර සොයමින් යන්නෝය. තවද එය සිදු කරනු ලැබූ ප‍්‍රතිඥාවක්ය."/>
        <aya index="6" text="පසුව ඔවුනට එරෙහිව නුඹලාට (ජයග‍්‍රහන) වාරයක් අපි නැවත ලබා දුන්නෙමු. ධනයෙන් හා පිරිමි දරුවන්ගෙන් අපි නුඹලාට උපකාර කළෙමු. තවද නුඹලාව බහුතර පුද්ගලයින් බවට පත් කළෙමු."/>
        <aya index="7" text="නුඹලා යහකම් කළේ නම් නුඹලා යහකම් කළේ තම ආත්මයන්ටය. නුඹලා නපුරුකම් කළේ නම් එවිට එය ද ඒවාටමය(නුඹලාටමය). අවසාන ප‍්‍රතිඥාව පැමිණි විට (නුඹලාට විරුද්ධව පෙර එවූ සේ පිරිසක් අපි එවන්නෙමු. එසේ එවනුයේ) නුඹලාගේ මුහුණු විරූපි කිරීමට ද ප‍්‍රථම වතාවේ මස්ජිදයට ඔවුන් ඇතුළු වූවාක් මෙන් මොවුන් එයට ඇතුළු වීමට ද මොවුන් ජයග‍්‍රහණය කරන දෑ මොවුන්ම විනාශ කර දැමීමට ද වේ."/>
        <aya index="8" text="(නුඹලා පශ්චාත්තාපයේ යෙදුණේ නම්) නුඹලාගේ පරමාධිපති නුඹලාට කරුණාව දක්වන්නට පුළුවන. නුඹලා (කලහකම වෙත) නැවත හැරුණේ නම් අප ද (දඬුවම වෙත) නැවත හැරෙන්නෙමු. තවද අපි ප‍්‍රතික්ෂේපකයින්ට නිරය සිරගෙයක් බවට පත් කළෙමු.&quot; (යැයි ඉස්රාඊල්ගේ දරුවන් වෙත අපි එම ධර්ම පුස්තකයෙහි නියම කළෙමු.)"/>
        <aya index="9" text="සැබැවින්ම මෙම අල් කුර්ආනය ඉතා නිවැරුදි දෑ වෙත මග පෙන්වන්නේය. තවද යහකම් කරන විශ්වාසිකයින්ට මහත් වේතනයක් ඇති බව ඔවුනට ශුභාරංචි පවසන්නේය."/>
        <aya index="10" text="තවද මතු ලොව විශ්වාස නොකරන්නවුන් වන ඔවුනට වේදනීය දඬුවමක් සූදානම් කර ඇත්තෙමු. (යනුවෙන් ද ඔවුනට අශුභාරංචි පවසන්නේය.)"/>
        <aya index="11" text="මිනිසා යහපත වෙනුවෙන් ප‍්‍රාර්ථනා කරන්නාක් (මෙන්) අයහපතට ද ප‍්‍රාර්ථනා කරන්නේය. තවද මිනිසා ඉක්මන් ගති ඇත්තෙකු විය."/>
        <aya index="12" text="රාති‍්‍රිය හා දහවල අපි සංඥා දෙකක් බවට පත් කළෙමු. නුඹලාගේ පරමාධිපතිගෙන් වූ භාග්‍යය සෙවීමටත් වර්ෂ සංඛ්‍යාව හා (කාල) ගණනය නුඹලා දැනු ගනු පිණිසත් රාත‍්‍රියෙහි සංඥාව අප අඳුරු (බවට පත්) කළෙමු. තවද දහවලේ සංඥාව ආලෝකය ගෙන දෙන්නක් බවට අපි පත් කළෙමු. තවද සෑම දෙයක්ම අපි පැහැදිලි ලෙස විග‍්‍රහ කර ඇත්තෙමු."/>
        <aya index="13" text="සෑම මිනිසෙකුගේම තම අවසන් නිර්ණය ඔහුගේ ගෙලෙහි අපි එල්ලා තබා ඇත්තෙමු. තවද (මළවුන්) නැගිටුවනු ලබන දින ඔහුට අපි (ඔහුගේ ක‍්‍රියා) ලේඛනයක් ගෙන හැර පාන්නෙමු. දිග හරිනු ලැබූවක් ලෙස ඔහු එය දකින්නේය."/>
        <aya index="14" text="නුඹගේ ලේඛනය කියවවු. අද දින නුඹ පිළිබඳව විනිශ්චය කිරීමට නුඹම ප‍්‍රමාණවත් වන්නේය."/>
        <aya index="15" text="කවරෙකු යහමග ලබන්නේ ද එසේ ඔහු යහමග ලබනුයේ තමන්ටමය. කවරෙකු මුළා වූයේද එසේ ඔහු මුළා වනුයේ තමාට එරෙහිවමය. තවද (තම පාපයේ) බර උසුලන්නෙකු වෙනකෙකුගේ (පාපයේ) බර නොඋසුලන්නේය. තවද (යම් සමූහයකට උපදෙස් දෙන) 'රසූල්වරයෙකු' එවන තෙක් (කිසිවෙකුටවත්) අපි දඬුවම් කරන්නන් නොවූයෙමු."/>
        <aya index="16" text="එක් ප‍්‍රදේශයක් අපි විනාශ කිරීමට අපේක්ෂා කළ විට (අපට අවනත වන මෙන්) එහි ප‍්‍රධානීන්ට අප අණ කළෙමු. එහෙත් ඔවුහු එහි පාපකම් කළෝය. එබැවින් ඒ කෙරෙහි (දඬුවමේ) වදන නියම විය. එවිට අපි එය සහමුලින්ම විනාශ කළෙමු."/>
        <aya index="17" text="'නූහ්ට' පසු කොපමණ පරම්පරාවන් අපි විනාශ කර ඇත්තෙමු ද! නුඹගේ පරමාධිපති ඔහුගේ ගැත්තන්ගේ පාපයන් පිළිබඳව අභිඥානවන්තයෙකු වශයෙන් ද නිරීක්ෂා කරන්නෙකු වශයෙන් ද ප‍්‍රමාණවත් වන්නේය."/>
        <aya index="18" text="කවරෙකු මෙලොව අපේක්ෂා කරන්නේ ද අප අභිමත කළවුනට අප අභිමත කළ දෑ එහිම ඔහුට ඉක්මණින්ම පිරිනමන්නෙමු. පසුව අපි ඔහුට නිරය ඇති කළෙමු. ඔහු එහි අවමානයට ලක් ව (අල්ලාහ්ගේ දයාවෙන්) ඉවත් කරනු ලැබූවෙකු සේ පිවිස දැවෙන්නේය."/>
        <aya index="19" text="කවරෙකු විශ්වාසිකයෙකු ලෙස මතු ලොව අපේක්ෂා කර එයට නිසි අයුරින් උත්සාහ දරන්නේ ද ඔවුහුමය තම උත්සහයන් කෘතවේදීත්වයට භාජනය වූ අය වන්නෝ."/>
        <aya index="20" text="ඔවුනටත් මොවුනටත් සියල්ලටම නුඹගේ පරමාධිපතිගෙන් වූ දීමනාවෙන් අපි උපකාර කරන්නෙමු. නුඹගේ පරමාධිපතිගේ දීමනාව (කිසිවෙකුටත්) වළකනු ලැබූවක් නොවන්නේය."/>
        <aya index="21" text="(නබිවරය, ලොවෙහි) ඔවුන්ගෙන් සමහරෙකුව තවත් සමහරෙකුට වඩා අප ශ්‍රේෂ්ඨත්වයට පත් කළේ කෙසේ දැ'යි නුඹ නිරීක්ෂණය කරවු. තවද ඇත්තෙන්ම මතු ලොව තරාතිරමින් අති මහත්ය. ශ්‍රේෂ්ඨත්වයෙන් ද අති මහත්ය."/>
        <aya index="22" text="(නබිවරය,) අල්ලාහ් සමග තවත් දෙවියෙකු (හවුල්කරුවෙකු ලෙස) පත් නොකරවු. එසේ (කළේ) නම් නුඹ අවමානයට ලක්ව (පිළිසරණක් නොමැතිව) අතහැර දමනු ලැබූවෙකු බවට අසුන් ගනු ඇත."/>
        <aya index="23" text="&quot;ඔහු හැර වෙනත් කිසිවෙක් නුඹලා නොනැමදිය යුතු යැයි ද දෙමාපියන් සමග යහ අයුරින් කටයුතු කළ යුතු&quot; යැයි ද නුඹගේ පරමාධිපති (නුඹලාට) නියම කොට ඇත. &quot;නුඹ(ගේ භාරකාරත්වය යටතේ නුඹ) අබියස ඔවුන් දෙදෙනාගෙන් කෙනෙකු හෝ ඔවුන් දෙදෙනාම මහලු වියට පත් වූයේ නම් එවිට ඔවුන් දෙදෙනාට 'උෆ්' (නම් අගෞරවයෙන් හෝ කෝපයෙන් 'චිහ්') යන්නෙන් (පවා) නුඹ නොපවසවු. තවද ඔවුන් දෙදෙනාට නුඹ බැණ නොවදිවු. තවද ඔවුන් දෙදෙනාට නුඹ ගෞරවනීය වදන් පවසවු."/>
        <aya index="24" text="ඔවුන් දෙදෙනාට කරුණාවෙන් යුතු යටහත්භාවයේ පියාපත් හෙළවු. තවද &quot;මාගේ පරමාධිපතියාණනි, කුඩා අවදියේ සිටින විට ඔවුන් දෙදෙනා මා ඇති දැඩි කළාක් මෙන් නුඹ ඔවුන් දෙදෙනාට කරුණාව දක්වනු මැනවි!&quot; යැයි ප‍්‍රාර්ථනා කරවු. (යැයි ද නුඹගේ පරමාධිපති නියම කොට ඇත.)"/>
        <aya index="25" text="නුඹලාගේ සිත් තුළ ඇති දෑ පිළිබඳව නුඹගේ පරමාධිපති මැනවින් දන්නාය. නුඹලා දැහැමියන්ව සිටින්නෙහු නම් එවිට සැබැවින්ම ඔහු (තමන්ව) සංශෝධනය කර ගන්නවුනට අති ක්ෂමාශීලීය."/>
        <aya index="26" text="ඥාතියාට ඔහුගේ උරුමයන් ලබා දෙවු. තවද දිළිඳාට ද මගියාට ද (ඔවුන්ගේ උරුමයන් ලබා දෙවු.) තවද අනවශ්‍යය ලෙස වියදම් කොට නාස්ති නොකරවු."/>
        <aya index="27" text="සැබැවින්ම නාස්ති කරන්නන් 'ෂෙයිතාන්වරුන්ගේ' සහෝදරයින් වූවෝය. 'ෂෙයිතාන්' ඔහුගේ පරමාධිතිට මහා ගුණමකුවෙකුව සිටියේය."/>
        <aya index="28" text="නුඹ බලාපොරොත්තු වන නුඹගේ පරමාධිපතිගේ කරුණාව අපේක්ෂා කරමින් (සිටියදී) නුඹ ඔවුන්ගෙන් වැළකෙන්නේ නම් ඔවුනට නුඹ මෘදු බස් පවසවු."/>
        <aya index="29" text="නුඹගේ දෑත් නුඹගේ ගෙලට බැඳ දමනු ලැබූවක් බවට පත් නොකරවු. තවද සම්පූර්ණ දිගු හැරීමකින් එය විස්තීරණය ද නොකරවු. එසේ (කළේ) නම් අවලාදයට ලක්ව දිලිඳුභාවයට පත් වූවෙකුව ඉඳ සිටිනු ඇත."/>
        <aya index="30" text="සැබැවින්ම නුඹගේ පරමාධිපති ඔහු අභිමත කරන අයට ජීවන සම්පත් විස්තීරණය කරන්නේය. තවද සීමා කරන්නේය. සැබැවින්ම ඔහු තම ගැත්තන් පිළිබඳව අභිඥානවන්ත නිරීක්ෂකයෙකු වන්නේය."/>
        <aya index="31" text="දිළිඳුකමට බිය වී නුඹලාගේ දරුවන් නුඹලා ඝාතනය නොකරවු. ඔවුන්ට ද නුඹලාට ද ජීවන සම්පත් ලබා දෙනුයේ අපමය. සැබැවින්ම ඔවුන්ව ඝාතනය කිරීම මහා වරදක් වන්නේය."/>
        <aya index="32" text="නුඹලා පරදාර ලිංගික සේවනයට සමීප නොවවු. සැබැවින්ම එය අශික්ෂිතය. මාර්ගයෙන් ද ඉතා නපුරුය."/>
        <aya index="33" text="තවද (ඝාතනය කිරීමට) අල්ලාහ් තහනම් කළ ආත්මයක් නුඹලා යුක්තියෙන් මිස ඝාතනය නොකරවු. කවරෙකු අසාධාරණයට ලක්ව ඝාතනය කරනු ලැබුවේ ද සැබැවින්ම ඔහුගේ භාරකරුට (එහි තීන්දු ගැනීමේ) බලය පත් කළෙමු. (සම ප‍්‍රතිදඬුවම් දැක්වීමක් වශයෙන් ඝාතකයාව) ඝාතනය කිරීමේ දී ඔහු සීමාව ඉක්ම විය නොයුතුය. සැබැවින්ම ඔහු උදව් කරනු ලබන්නෙකුය."/>
        <aya index="34" text="අනාථ දරුවාගේ වස්තුවට ඔහු වැඩිවියට එළැඹෙන තුරු යහ අයුරින් මිස සමීප නොවවු. තවද නුඹලා ගිවිසුම ඉටු කරවු. සැබැවින්ම (නුඹලාගේ) ගිවිසුම විමසනු ලබන්නක්ය."/>
        <aya index="35" text="නුඹලා මනින විට මිනුම සම්පූර්ණ කරවු. තවද නුඹලා සම තුලනයකින් කිරවු. එයමය ශ්‍රේෂ්ඨ හා යහපත් අවසානය වන්නේ."/>
        <aya index="36" text="නුඹට කවර දෙයක් පිළිබඳව දැනුම නොමැත්තේ ද එවන් දෑ පිළිබඳව කථා නොකරවු. සැබැවින්ම සවන, දෘෂ්ටිය හා හදවත යන මේවා සියල්ල ඒ ගැන ප‍්‍රශ්න කරනු ලබන දෑ වන්නේය."/>
        <aya index="37" text="තවද නුඹ මිහිතලයේ ගර්වයෙන් ගමන් නොකරවු. සැබැවින්ම නුඹට මිහිතලය දෙබෑ කළ නොහැක්කේමය. තවද කඳුහි උස ඉක්ම විය නොහැක්කේමය."/>
        <aya index="38" text="මේ සියල්ලක්ම (පිළිබඳව නම්,) එහි නපුර නුඹගේ පරමාධිපති අබියස පිළිකුල් කරනු ලැබූ දෑය."/>
        <aya index="39" text="(නබිවරය!) මේවා නුඹගේ පරමාධිපති ප‍්‍රඥාවෙන් නුඹ වෙත 'වහී' පහළ කළ දෑය. තවද අල්ලාහ් සමග වෙනත් දෙවියෙකු (හවුල්කරුවෙකු ලෙස) පත් නොකරවු. එසේ (කළේ) නම් අවලාදයට ලක්ව (අල්ලාහ්ගේ දයාවෙන්) ඉවත් කරනු ලැබූවෙකුව නිරයෙහි දමනු ලබන්නේය."/>
        <aya index="40" text="(ප‍්‍රතික්ෂේපකයිනි,) නුඹලාගේ පරමාධිපති නුඹලාට පිරිමි දරුවන් පිරිනමා ඔහු 'මලක්වරුන්ව' ගැහැනු දරුවන් ලෙස ගත්තේ ද? (නැත.) සැබැවින්ම නුඹලා පවසනුයේ මහා (භයානක) ප‍්‍රකාශයකි."/>
        <aya index="41" text="තවද ඔවුන් උපදෙස් ලබනු පිණිස සැබැවින්ම අපි මෙම අල් කුර්ආනයේ පැහැදිලි කළෙමු. (නමුත්) එය ඔවුනට පලා යාම මිස වෙනත් කිසිවක් අධික කළේ නැත."/>
        <aya index="42" text="(නබිවරය,) ඔවුන් පවසන පරිදි &quot;ඔහු සමග වෙනත් දෙවිවරුන් වී නම් එවිට 'අර්ෂ්හි' හිමියන් (විනාශ කිරීම)ට ඔවුන් මගක් සොයනු ඇත&quot; යැයි පවසවු."/>
        <aya index="43" text="ඔහු පිවිතුරුය. තවද ඔවුන් පවසන දැයින් ඔහු අති මහත් ලෙස උත්තරීතරය."/>
        <aya index="44" text="අහස් හත හා මිහිතලය ද ඒවායෙහි සිටින දැය ද ඔහුව පිවිතුරු කරති. ඔහුගේ ප‍්‍රශංසාවෙන් (ඔහුව) පිවිතුරු කරන්නක් මිස කිසිවක් (ඒවායෙහි) නැත. එනමුත් ඔවුන්ගේ පිවිතුරු කිරීම නුඹලා වටහා නොගන්නෙහුය. සැබැවින්ම ඔහු ඉවසිලිවන්තය අති ක්ෂමාශීලීය."/>
        <aya index="45" text="නුඹ අල් කුර්ආනය පාරායනය කරන විට නුඹ හා (නුඹට හිරිහැර කරන) මතුලොව විශ්වාස නොකරන්නන් අතර ආදෘශ්‍යමාන තිරයක් (නුඹගේ ආරක්ෂාව සඳහා) පත් කළෙමු."/>
        <aya index="46" text="අපි ඔවුනට එ(ම අල් කුර්ආන)ය නොවැටහෙන සේ ඔවුන්ගේ හදවත් මත ආවරණයක් ද ඔවුන්ගේ කන් තුළ අගුලක් ද ඇති කළෙමු. නුඹ අල් කුර්ආනයෙහි (සඳහන් අයුරින්) නුඹගේ පරමාධිපති( පිළිබඳ)ව පමණක් පවසන විට, ඔවුන් පසුපස හැරී පලා යන්නෝය."/>
        <aya index="47" text="ඔවුන් නුඹට සවන් දෙ(න්නන් අතර සිටි)න විට ඔවුන් කුමක් සවන් දෙන්නේ දැයි අපි මැනවින් දන්නෙමු. (ඇත්තෙන්ම ඔවුන් නුඹට සවන් නොදෙන්නන්මය.) එවිට &quot;නුඹලා අනුගමනය කරනුයේ හූනියම් කරනු ලැබූ මිනිසෙකු මිස නැතැ&quot;යි අපරාධකරුවන් ප‍්‍රකාශ කරමින් ඔවුන් (අතර) රහසින් කතා කරමින් සිටින්නන්ය."/>
        <aya index="48" text="ඔවුන් නුඹට (සමච්චලයට මෙන්) කෙසේ උපමාවන් ගෙන හැර දැක්වූයේ දැ?යි බලවු. මෙනිසා ඔවුන් මූළාවූවෝය. එබැවින් ඔවුන් (යහ)මගක් සඳහා හැකියාව නොලබන්නෝය."/>
        <aya index="49" text="&quot;අප ඇටකටු බවට පත්ව දිරාපත් පත් වූවායින් පසුවත් නව මැවුමක් ලෙස අප නැවත නැගිටුවනු ලබන්නන් වන්නෙමු දැ?&quot;යි ඔවුහු පැවසුවෝය."/>
        <aya index="50" text="&quot;නුඹලා ගලක් හෝ යකඩයක් මෙන් වනු. එසේත් නොමැතිනම් නුඹලාගේ හදවත් තුළ (ශක්තිමත් යැයි උපකල්පනය කරන) මහත් වූ මැවුමක් බවට පත් වවු.&quot; යැයි (නබිවරය, ප‍්‍රතික්ෂේපක) ඔවුනට පවසවු. එසේ (ඔවුන් එවන් මැවුමක් මෙන් පත්)වූවත් අපව නැවතත් ගෙන එනුයේ කවුරුන් දැ?යි ඔවුහු විමසති. (නබිවරය,) &quot;ප‍්‍රථම වරට නුඹලාව මැවූ ඔහුම&quot; යැයි පවසවු. එවිට නුඹ වෙත ඔවුන් (සමච්චලයෙන්) තම හිස් වනමින් 'එය කවදා දැ?'යි විමසන්නෝය. 'එය සමීපයෙන් සිදු වනු ඇතැ'යි නුඹ පවසවු."/>
        <aya index="52" text="(එය සිදු වනුයේ මිනී වළෙන්) නුඹලාව ඔහු කැඳවා ඔහුගේ ප‍්‍රශංසාවෙන් නුඹලා පිළිතුරු දී (ලොවෙහි) ස්වල්ප (කාලයක්) මිස නුඹ රැඳී නොසිටි බව නුඹලා සිතන දිනයෙහිය."/>
        <aya index="53" text="(නබිවරය,) &quot;(එකිනෙකා කථා කරන විට) ඉතා යහපත් දැය පවසන්නැ&quot;යි මාගේ ගැත්තන්ට නුඹ පවසවු. (මන්දයත්) සැබැවින්ම 'ෂෙයිතාන්' නුඹලා අතර භේදභින්නභාවය ඇති කරයි. සැබැවින්ම ෂෙයිතාන් මිනිසාට පැහැදිලි සතුරෙකු විය."/>
        <aya index="54" text="නුඹලාගේ පරමාධිපති නුඹලා (අතර පාපතරයින්) පිළිබඳව මැනවින් දන්නාය. ඔහු අභිමත කරන්නේ නම් නුඹලාට දයාව දක්වන්නේය. නැතහොත් ඔහු අභිමත කරන්නේ නම් නුඹලාට දඬුවම් කරන්නේය. ඔවුන් වෙත භාරකරුවෙකු ලෙස අපි නුඹව නොඑව්වෙමු."/>
        <aya index="55" text="අහස්හි හා මිහිතලයේ සිටිනවුන්(ගෙන් ඔහුගේ දූතත්වය සඳහා කවුරුන් සුදුසුද යන්න) පිළිබඳව නුඹගේ පරමාධිපති මැනවින් දන්නාය. 'නබිවරුන්ගෙන්' සමහරෙකු තවත් සමහරෙකුට වඩා අපි උසස් කළෙමු. (ඒ අතුරින්) අපි 'දාවූද්ට' 'zසබූරය' ප‍්‍රදානය (කර ඔහුව උසස්) කළෙමු."/>
        <aya index="56" text="&quot;(අල්ලාහ් වන) ඔහු හැර (දෙවිවරුන් යැයි) නුඹලා ස්ථිරව සිතූවන්ව කැඳවවු. එවිට නුඹලාගෙන් ඔවුන් හානිය ඉවත් කිරීමට හෝ (එය) වෙනතකට හැරවීමට හෝ හැකියාව නොදරන්නෝය.&quot; යැයි (නබිවරය, ප‍්‍රතික්ෂේපකයින්ට) පවසවු."/>
        <aya index="57" text="ඔවුන් (දෙවිවරුන් ලෙස) අයැද සිටින්නන් (වන 'මලක්වරුන්' පවා තමන් අතුරින් පරමාධිපතිට) ඉතා සමීප කවුරුන්දැ'යි යන්නට තම පරමාධිපති වෙත වූ මාර්ගය සොයන්නෝය. තවද ඔවුන් ඔහුගේ දයාව අපේක්ෂා කර ඔහුගේ දඬුවමට බිය වන්නෝය. සැබැවින්ම නුඹගේ පරමාධිපතිගේ දඬුවම අවවාදාත්මක විය."/>
        <aya index="58" text="(මළවුන්) නැගිටුවනු ලබන දිනට පෙර කිසිදු නගරයක් අප එය විනාශ කරනු මිස හෝ එයට (අප) දැඩි දඬුවම් පමුණුවනු මිස නැත. මෙය (ලව්හුල් 'මහ්ෆූල්' නම්) ලේඛනයේ සඳහන් කරනු ලැබූවක් විය."/>
        <aya index="59" text="(ප‍්‍රතික්ෂේපක ඔවුන් පතන සියලු සාධකයන්), ඒවා (ඔවුන්ගේ) මුතුන් මිත්තන් අසත්‍යය කළෝය යන්න මිස අපි සාධකයන් එවීම අපව වැළැක්වූයේ නැත. අපි 'සමූද්' ජනයාට ඔටු දෙනකු දෑස් පනාපිටම පිරිනැමුවෙමු. එවිට ඔවුන් ඌට අපරාධ කළෝය. (එබැවින් අප ඔවුන්ව විනාශ කළෙමු.) අවවාදයට මිස අපි සාධකයන් නොඑව්වෙමු."/>
        <aya index="60" text="(නබිවරය,) සැබැවින්ම නුඹගේ පරමාධිපති (නුඹට හිංසා කරන) ජනයාව වටලා (නුඹව ආරක්ෂා කරමින්) සිටින්නේ යැයි නුඹට අපි පැවසූ අවස්ථාව (සිහිපත් කරවු). නුඹට අප පෙන්වා දුන් දර්ශනය ද අල් කුර්ආනයේ සඳහන් ශාප කරන ලද ගස ද ජනයාට පරීක්ෂණයක් බවට මිස අපි පත් නොකළෙමු. තවද අපි ඔවුන්ව භීතියට පත් කරන්නෙමු. නමුත් අධිකව සීමාව ඉක්මවා යෑම මිස එය ඔවුන්ට වැඩි නොකළේය."/>
        <aya index="61" text="'ආදම්ට' 'සුජූද්' කරවු&quot; යැයි අප 'මලක්වරුන්ට' පැවසූ අවස්ථාව (සිහිපත් කරවු). 'ඉබ්ලීස්' හැර ඔවුහු (සියල්ලෝම) සුජූද් කළහ. 'නුඹ මැටියෙන් මැවූ අයට මා සුජූද් කරන්නෙම්' දැයි ඔහු පැවසීය."/>
        <aya index="62" text="&quot;මට වඩා ඔබ ගෞරවයට පත් කළ මොහුව ද? (මා සුජූද් කළ යුතුය යන්නෙන්) ඔබ අදහස් කරනුයේ. (මළවුන්) නැගිටුවනු ලබන දින දක්වා නුඹ (මාගේ මරණය සඳහා) මා ප‍්‍රමාද කළේ නම් ඔහුගේ(ආදම්ගේ) පරපුරෙන් ස්වල්පයක් හැර (සෙසු අයව) මම අපිරිසිදු කරන්නෙමි' යැයි පැවසීය."/>
        <aya index="63" text="&quot;නුඹ (බැහැරව) යවු. (නුඹට මා අවකාශය දෙන්නෙමි.) එහෙයින් ඔවුන් අතුරින් කවරෙකු හෝ නුඹව පිළිපැද්දේ නම් එවිට සැබැවින්ම පරිපූර්ණ ප‍්‍රතිවිපාක වශයෙන් නුඹලාගේ ප‍්‍රතිවිපාකය වන්නේ නිරයයි.&quot; යැයි ඔහු(අල්ලාහ්) පැවසුවේය."/>
        <aya index="64" text="ඔවුන් අතුරින් නුඹට හැකි අයව (සංගීතය වැනි) නුඹේ හඬින් මුළා කරවු. නුඹගේ අශ්වාරෝහකයින් ද පාබලයින් ද ඔවුනට එරෙහිව පෙළ ගස්වවු. (ඔවුන්ගේ) වස්තූන්හි ද දරුවන්හි ද (තහනම් දැයින්) ඔවුන් සමග නුඹ ද හවුල් වවු. තවද ඔවුනට ප‍්‍රතිඥා දෙවු.&quot; (යැයි අල්ලාහ් පැවසීය.) 'ෂෙයිතාන්' ඔවුනට රැවටීම මිස (වෙනත් කිසිවක්) ප‍්‍රතිඥා නොදෙන්නේය."/>
        <aya index="65" text="&quot;සැබැවින්ම මාගේ (යහ)ගැත්තන් කෙරෙහි නුඹට කිසිදු ආධිපත්‍යයක් නොමැත. භාරකරුවා වශයෙන් නුඹගේ පරමාධිපති ප‍්‍රමාණවත් වන්නේය.&quot; (යැයි 'ෂෙයිතාන්ට' අල්ලාහ් පැවසීය.)"/>
        <aya index="66" text="(වෙළඳාමෙන්) නුඹලාගේ පරමාධිපතිගේ වරප‍්‍රසාදයන් සෙවීමට නුඹලා වෙනුවෙන් නෞකාවන් මහ මුහුදෙහි යාත‍්‍රා කරවනුයේ ඔහුමය. සැබැවින්ම ඔහු නුඹලා සමග පරම කරුණාභරිත විය."/>
        <aya index="67" text="මුහුදෙහි විපතක් නුඹලාට ඇති වූ විටෙක (අල්ලාහ් වන) ඔහු හැර නුඹලා අයැදින දෑ (නුඹලාගෙන්) මුළා වී යන්නෝය. (මන්දයත් විපතින් ආරක්ෂා කරනුයේ අල්ලාහ් පමණය.) නමුත් නුඹලාව ආරක්ෂිතව ඔහු ගොඩ බැස් වූ කල්හි නුඹලා (ඔහුට) පිටුපාන්නෙහුය. තවද මිනිසා අකෘතඥ විය."/>
        <aya index="68" text="ගොඩබිමෙහි පෙදෙසක නුඹලා සමග පොළොව ගිල්වීම පිළිබඳවත් නුඹලා වෙත ගල් වර්ෂාවක් එවීම පිළිබඳවත් නුඹලා නිර්භියව සිටින්නෙහු ද? (එසේ අප කළේ නම්) පසුව නුඹලා තමන් වෙනුවෙන් කිසිදු භාරකරුවෙකු නොලබන්නෙහුය."/>
        <aya index="69" text="එසේ නොමැතිනම් තවත් වතාවක් නුඹලාව එ(ම මුහුදු ගමනෙ)හි නැවත යවා නුඹලා ප‍්‍රතික්ෂේප කළ බැවින් නුඹලා වෙත කුණාටුවක් එවා නුඹලාව ඔහු ගිල්වීම පිළිබඳව නුඹලා නිර්භියව සිටින්නෙහු ද? පසුව (එසේ කළේ නම්) නුඹලා වෙනුවෙන් අපට එරෙහිව එයින් ආරක්ෂා කරන්නෙකු පැමිණෙන කිසිවෙකු නුඹලා නොලබන්නෙහුය."/>
        <aya index="70" text="තවද සැබැවින්ම අපි 'ආදම්ගේ' දරුවන්ව ගෞරවයට පත් කළෙමු. ගොඩබිමේ හා මුහුදේ අපි ඔවුන්ව ඉසිලුවෙමු. තවද පිවිතුරු දැයින් අපි ඔවුනට ජීවන සම්පත් ලබා දුනිමු. තවද අප මැවූවන්( අතුරින් අනෙක් අය)ට වඩා අධික වශයෙන් ඔහුව අපි ඉතා උසස් කළෙමු."/>
        <aya index="71" text="සෑම ජන සමූහයක්ම ඔවුනොවුන්ගේ මෙහෙයවන්නා සමග අප කැඳවන දින කවරෙකුට තම දකුණතෙහි තම ලේඛනය දෙනු ලබන්නේ ද (එවන් දැහැමියන්) ඔවුන්ගේ ලේඛනය ඔවුහු (සතුටින්) කියවති. තවද අණුවක තරම්වත් ඔවුන් අපරාධ කරනු නොලබන්නෝය."/>
        <aya index="72" text="(නමුත්) කවරෙකු මෙ(ලොවෙ)හි (සත්‍යයෙන්) අන්ධයෙකුව සිටියේ ද මතු ලොවෙහි ද ඔහු අන්ධයෙකි. තවද (යහ) මාර්ගයෙන් අන්ත මුළාවූවෙකි."/>
        <aya index="73" text="(නබිවරය, 'වහී' නොවන) වෙනත් දෙයක් අප මත නුඹ ගොතනු පිණිස අප නුඹට 'වහී' මගින් පහළ කළ දෙයින් (නුඹව දුරස් කොට) නුඹව ව්‍යසනයට පත් කිරීමට (ප‍්‍රතික්ෂේපක) ඔවුහු සැබැවින්ම තැත් කළෝය. (එසේ කළේ නම්) එවිට ඔවුහු නුඹව සමීප මිතුරෙකු සේ ගනු ඇත."/>
        <aya index="74" text="(නබිවරය,) අපි නුඹව (බිය බැතිභාවයෙන්) ස්ථාවර නොකළේ නම් ස්වල්ප වශයෙන් හෝ ඔවුන් වෙත නැඹුරු වීමට සැබැවින්ම නුඹ සමීප වන්නට තිබුණි."/>
        <aya index="75" text="(එසේ නුඹ සමීප වූයේ නම්) එවිට අපි නුඹට (වේදනාව) ජීවිතයේ දී දෙගුණයක් ද මරණයේ දී දෙගුණයක් ද විඳවන්නෙමු. පසුව අපට එරෙහිව නුඹ වෙනුවෙන් කිසිදු උදව්කරුවෙකු නුඹ නොලබන්නෙහිය."/>
        <aya index="76" text="තවද (නබිවරය, මෙම) භූමියෙන් නුඹව පන්නා දමා එයින් නුඹව පිටුවහල් කිරීමට ඔවුහු සැබැවින්ම තැත් කළෝය. එවිට (නුඹ බැහැර වූයේ නම්) නුඹට පසුව ස්වල්පයක් හැර ඔවුහු එහි රැඳී නොසිටින්නෝය."/>
        <aya index="77" text="අපගේ රසූල්වරුන් අතුරින් සැබැවින්ම නුඹට පෙර අප එවූ අයගේ පිළිවෙත ද (මෙය)යි. අපගේ පිළිවෙතෙහි වෙනස් කිරීමක් නුඹ නොලබන්නේය."/>
        <aya index="78" text="(නබිවරය,) සූර්යයා නැඹුරු වූ අවස්ථාවේ සිට රාත‍්‍රී ඇඳිරිය දක්වා 'සලාතය' ද අලුයම 'සලාතය' ද ස්ථාපිත කරවු. සැබැවින්ම ෆජ්ර් (සලාතයෙ)හි කුර්ආන් පාරායනය කිරීම (බොහෝ 'මලක්වරුන්' විසින්) නිරීක්ෂණය කරනු ලබන්නක්ව පවතී."/>
        <aya index="79" text="තවද රාත‍්‍රියෙහි තහජ්ජුද් සලාතය එමගින්(අල් කුර්ආනය පාරායනය කිරීම මගින්) ඉටු කරවු. (මෙය) ඔබට (පමණක් අනිවාර්යය වූ) අතිරේක (නැමදුමක්) වශයෙනි. නුඹගේ පරමාධිපති, ප‍්‍රශංසා කරනු ලැබූ පදවියෙහි නුඹව (විනිශ්චය දිනයෙහි) පත් කරන්නට පුළුවන."/>
        <aya index="80" text="තවද (නබිවරය,) &quot;මාගේ පරමාධිපතියාණනි, සත්‍යය (සිතින් වූ) පිවිසුමක් ලෙස (මදීනා නගරයට) මා ඇතුළු කරනු මැනව! තවද සත්‍යය (සිතින් වූ) පිටවීමක් ලෙස (මක්කා නගරයෙන්) මා බැහැර කරනු මැනව! තවද නුඹ වෙතින් වූ උපකාරී බලයක් මා හට පත් කරනු මැනව!&quot; යැයි පවසවු."/>
        <aya index="81" text="තවද &quot;සත්‍ය( අල් කුර්ආන)ය පැමිණ ඇත. අසත්‍යය විනාශ විය. සැබැවින්ම අසත්‍යය විනාශ වන්නක්ම විය&quot; යැයි පවසවු."/>
        <aya index="82" text="තවද විශ්වාසවන්තයින්ට අල් කුර්ආනයෙන් ප‍්‍රතිකාරකයක් හා දයාවක් වූ දෑ අපි පහළ කරන්නෙමු. (එහෙත්) අපරාධකයින්ට එය අලාභය මිස (වෙනත් කිසිවක්) වැඩි නොකරන්නේය."/>
        <aya index="83" text="(මිනිසාට යම් කරදරයක් ඇති වී) අපි මිනිසා කෙරෙහි වරප‍්‍රසාද දායාද කළ විට ඔහු (අපට අකෘතඥ වී) පිටුපා තමාව (වෙනතකට) හරවා ගන්නේය. තවද ඔහුට නපුරක් ඇති වූ විටෙක අපේක්ෂාභංගයෙකු (වී අප වෙත හැරෙන්නෙකු) බවට පත් වන්නේය."/>
        <aya index="84" text="(නබිවරය,) &quot;සෑම කෙනෙකුම (තම) තමන්ගේ ශෛලිය අනුව කටයුතු කරන්නේය. එබැවින් (ඒ අතුරින්) කවරෙකු වඩා නිවැරදි මාර්ගය ලැබූවන් දැයි නුඹගේ පරමාධිපති මැනවින් දන්නාය&quot; යැයි පවසවු."/>
        <aya index="85" text="(නබිවරය, යුදෙව්) ඔවුහු නුඹගෙන් ප‍්‍රාණය පිළිබඳව විමසා සිටින්නෝය. &quot;ප‍්‍රාණය මාගේ පරමාධිපතිගේ නියෝගයෙන් වූවකි. (එහි දැනුම අල්ලාහ් සතුව පමණි) දැනුමෙන් ස්වල්පයක් මිස නුඹලාට දෙනු නොලැබීය.&quot; යැයි පවසවු."/>
        <aya index="86" text="සැබැවින්ම අපි අභිමත කළේ නම් නුඹ වෙත 'වහී' වශයෙන් පහළ කළ දෑ (නුඹෙන්) පහ කර ඇත්තෙමු. පසුව ඒ සඳහා නුඹ වෙනුවෙන් අපට එරෙහිව කිසිදු භාරකරුවෙකු නුඹ නොලබන්නෙහිය."/>
        <aya index="87" text="(එහෙත් නුඹට 'වහී' පහළ වූයේ) නුඹගේ පරමාධිපතිගෙන් වූ දයාවකින් මිස (අන් හේතුවකින් නොව.) සැබැවින්ම ඔහුගේ වරප‍්‍රසාදය නුඹ කෙරෙහි මහඟු විය."/>
        <aya index="88" text="&quot;මෙම අල් කුර්ආනය මෙන් යමක් ගෙන ඒමට මිනිසුන් හා 'ජින්වරුන්' ඒකරාශි වී ඔවුන්ගෙන් සමහරෙකු තවත් සමහරෙකුට (එම කර්තව්‍යයට) උදව්කරුවන් ලෙස සිටිය ද මෙවැන්නක් ඔවුන් නොගෙනෙන්නෝය&quot; යැයි (නබිවරය,) පවසවු."/>
        <aya index="89" text="සැබැවින්ම මෙම අල් කුර්ආනයේ සියලු (ආදර්ශමත්) උපමාවන් ජනයාට අපි පැහැදිලි කළෙමු. එහෙත් මිනිසුන්ගෙන් බොහෝ දෙනා ප‍්‍රතික්ෂේපය මිස (වෙනත් කිසිවක්) පිළි නොගත්තෝය."/>
        <aya index="90" text="(නබිවරයා දේව පණිවිඩය ප‍්‍රචාරය කරන විට ප‍්‍රතික්ෂේපක) ඔවුහු &quot;(මෙම මක්කා) දේශයෙන් අප වෙනුවෙන් නුඹ උල්පතක් හට ගන්වන තුරු නුඹව අපි විශ්වාස නොකරන්නෙමු.&quot; පැවසූහ."/>
        <aya index="91" text="&quot;එසේ නොමැතිනම් ඉඳි හා මිදි වලින් යුත් උයනක් නුඹට විය යුතුය. ඒ අතුරින් නුඹ ගංගාවන් අධිකව ගලා බැසීමට සැලැස්විය යුතුය.&quot;"/>
        <aya index="92" text="&quot;එසේ නොමැති නම් නුඹ ස්ථිරව විශ්වාස කරන පරිදි අප වෙත අහස කැබලි වශයෙන් වැටෙන්නට සැලැස්විය යුතුය. එසේත් නොමැතිනම් අල්ලාහ් හා 'මලක්වරුන්ව' (අප) ඉදිරියට නුඹ ගෙන ආ යුතුය.&quot;"/>
        <aya index="93" text="&quot;එසේ නොමැතිනම් නුඹට රනින් වූ නිවසක් තිබිය යුතුය. නැතහොත් නුඹ අහසට නැග යා යුතුය. පසුව (නුඹ 'රසූල්වරයෙකු' යැයි) අප කියවන ධර්ම පුස්තකයක් අප වෙත නුඹ පහළ කරන තුරු අපි නුඹගේ නැග යාම ද විශ්වාස නොකරන්නෙමු. (යැයි ද පැවසූවෝය.) (නබිවරය) &quot;මාගේ පරමාධිපති පිවිතුරුය. මම මනුෂ්‍ය දූතයෙකු මිස නොවූයෙමි.&quot; යැයි පවසවු."/>
        <aya index="94" text="(ජනයින්) තමන්ට යහ මග (වන අල් කුර්ආනය) පැමිණි කල්හි &quot;මිනිසෙකුව දූතයෙකු ලෙස අල්ලාහ් එවා සිටියේ දැ?&quot;යි ඔවුන් (සමච්චලයෙන්) පැවසීම මිස තමන් (අල්ලාහ්ව) විශ්වාස කිරීමට (එම) ජනයාව කිසි( හේතු)වක් වැළැක්වූයේ නැත."/>
        <aya index="95" text="(එසේනම්) &quot;නිදහසේ හැසිරෙන 'මලක්වරුන්' මිහිතලයෙහි සිටියේ නම් ඔවුන් වෙත ද (ඔවුන්ගේ ගණයේම) 'මලක්වරයෙකුවම' දූතයෙකු ලෙස අහසින් අපි එවන්නට තිබුණි&quot; යැයි පවසවු."/>
        <aya index="96" text="&quot;මා අතර හා නුඹලා අතර සාක්ෂිකරුවෙකු වශයෙන් අල්ලාහ් ප‍්‍රමාණවත් වන්නේය. සැබැවින්ම ඔහු තම ගැත්තන් පිළිබඳව අභිඥානවන්තය සර්ව අධීක්ෂකය.&quot; යැයි පවසවු."/>
        <aya index="97" text="අල්ලාහ් කවරෙකුට යහ මග පෙන්වන්නේ ද යහ මග ලැබූවා ඔහුමය. කවරෙකු ඔහු මුළා කරන්නේ ද ඔහු හැර ඔවුන් වෙනුවෙන් භාරකරුවන් නුඹ නොලබන්නේමය. තවද (මළවුන්) නැගිටුවනු ලබන දිනයේ (ඔවුන්) අන්ධ ගොළු බිහිරි තත්ත්වයෙන් මුනිණතට (හරවා) අප ඔවුන්ව එක් රැස් කරන්නෙමු. ඔවුන්ගේ ලැගුම් ගන්නා ස්ථානය නිරයයි. එය නිවී යන සෑම විටෙකම දැවෙන ගින්න අපි ඔවුනට අධික කරන්නෙමු."/>
        <aya index="98" text="අපගේ වදන් ඔවුන් ප‍්‍රතික්ෂේප කර &quot;අප ඇටකටු බවට පත්ව දිරාපත් වූවායින් පසුවත් නව මැවුමක් ලෙස අප නැවත නැගිටුවනු ලබන්නන් වන්නෙමු දැ?&quot;යි ඔවුහු පැවසූ හේතුවෙන් ඔවුන්ගේ ප‍්‍රතිවිපාකය මෙයයි."/>
        <aya index="99" text="සැබැවින්ම අහස් හා මිහිතලය මැවූ අල්ලාහ් මොවුන් මෙන් වූ (අල්ප) දෑ (නැවත) මැවීමට අති බලසම්පන්න බව ඔවුන් නොදුටුවෝ ද? (ඔවුන්ගේ මෙලොව ජීවිතයේ අවසානය හා මතුලොව ආරම්භ වන) කිසිදු සැකයක් නොමැති (නියමිත) කාලයක් ඔවුනට ඔහු ඇති කළේය. එහෙත් අපාරධකරුවන් ප‍්‍රතික්ෂේපය මිස (වෙනත් කිසිවක්) පිළිනොගත්තෝය."/>
        <aya index="100" text="මාගේ පරමාධිපතිගේ දයාවෙන් වූ ධන සම්භාරයන් නුඹලා සතු කර ගෙන තිබුණ ද නුඹලා වියදම් කිරීමට බියෙන් එය රඳවා තබා ගන්නෙහුය. මිනිසා මසුරෙකු විය."/>
        <aya index="101" text="සැබැවින්ම අපි 'මූසාට' පැහැදිලි සාධකයන් නවයක් පිරිනැමුවෙමු. ඔහු ඔවුන්(ෆිර්අවුන් හා පිරිස) වෙත පැමිණි කල්හි &quot;අහෝ මූසා! සැබැවින්ම නුඹව හූනියම් කරනු ලැබූවෙකු යැයි මම සිතමි&quot; යැයි 'ෆිර්අවුන්' ඔහුට පැවසූ අවස්ථාව (පිළිබඳව) 'ඉස්රාඊල්ගේ' දරුවන්ගෙන් විමසවු."/>
        <aya index="102" text="අහස්හි හා මිහිතලයෙහි පරමාධිපති මිස (වෙනත් කිසිවෙකු) මේවා සාධක වශයෙන් පහළ කළේ නැති බව නුඹ මැනවින් දන්නෙහිය. තවද &quot;අහෝ ෆිර්අවුන්! සැබැවින්ම නුඹ විනාශ කරනු ලබන්නෙකු බව මම සිතමි&quot; යැයි (මූසා) පැවසීය."/>
        <aya index="103" text="(එවිට 'ඉස්රාඊල්ගේ' දරුවන් වන) ඔවුන්ව එම දේශයෙන් පන්නා දැමීමට ඔහු('ෆිර්අවුන්') සිතුවේය. එබැවින් ඔහු හා ඔහු සමග වූ සියල්ලන් අපි ජලයේ ගිල්වීමු."/>
        <aya index="104" text="ඉන් පසුව අපි 'ඉස්රාඊල්ගේ' දරුවන්ට &quot;නුඹලා භූමියේ (නිදහසේ) වාසය කරවු. මතු ලොව ප‍්‍රතිඥාව (වන විනිශ්චය දින) පැමිණි විට නුඹලා සියල්ලන්ම අපි ගෙන එන්නෙමු&quot; යැයි පැවසුවෙමු."/>
        <aya index="105" text="(නබිවරය,) සත්‍යය ලෙස අපි එ(ම අල් කුර්ආන)ය පහළ කළෙමු. තවද සත්‍යයෙන් යුතුවම එය පහළ විය. තවද ශුභාරංචි පවසන්නෙකු හා අවවාද කරන්නෙකු වශයෙන් මිස අපි නුඹව නොඑව්වෙමු."/>
        <aya index="106" text="මිනිසුනට නුඹ ක‍්‍රමානුකූලව පාරායනය කරනු පිණිස අපි කුර්ආනය වන එය (කොටස් බවට) වෙන් කර තවද එය අපි පියවරෙන් පියවර පහළ කළෙමු."/>
        <aya index="107" text="&quot;එය නුඹලා විශ්වාස කරවු. නැතහොත් විශ්වාස නොකරවු. සැබැවින්ම මීට පෙර (ධර්ම පුස්තකයේ) ඥානය දෙනු ලැබූවන් වන ඇතැමුන් කෙරෙහි මෙය පාරායනය කරනු ලැබූ විට ඔවුන් 'සුජූද්' කිරීමෙන් මුණිනතට වැටෙන්නෝය. යැයි (නබිවරය,) පවසවු."/>
        <aya index="108" text="තවද ඔවුන් &quot;අපගේ පරමාධිපති පිවිතුරුය. අපගේ පරමාධිපතිගේ ප‍්‍රතිඥාව සිදු කරනු ලබන්නකි&quot; යැයි පවසන්නෝය."/>
        <aya index="109" text="ඔවුන් හඬා වැලපෙමින් මුනිණතට (සුජූදයෙහි) වැටෙන්නෝය. තවද එය ඔවුනට බැතිමත්කම වර්ධනය කරන්නේය."/>
        <aya index="110" text="&quot;අල්ලාහ් යැයි අමතවු. නැතහොත් රහ්මාන් යැයි අමතවු. නුඹලා කවර දෙයකින් ඇමතුව ද ඔහුට අලංකාර නාමයන් ඇත.&quot; යැයි (නබිවරය,) පවසවු. නුඹගේ නැමදුම්හි (පාරායනය කිරීමේ දී) ශබ්දය උස් නොකරවු. තවද එය පහත් ද නොකරවු. ඒ දෙක අතර වූ (මැදි) මාවතක් සොයවු."/>
        <aya index="111" text="තවද &quot;කිසිදු දරුවෙකු නොගත් ආධිපත්‍යයේ තමාට කිසිදු හවුල්කරුවෙකු නොවූ දුබලත්වයෙන් ආරක්ෂාකරන්නෙකු ඔහුට නොවූ අල්ලාහ්ටමය සියලු පැසසුම්&quot; යැයි පවසවු. තවද නුඹ ඔහුව ශ්‍රේෂ්ඨත්වයෙන් (ඔහුගේ) ශ්‍රේෂ්ඨත්වය පවසවු."/>
    </sura>
    <sura index="18" name="">
        <aya index="1" text=" සියලු පැසසුම් තම ගැත්තා කෙරෙහි ධර්ම පුස්තකය(අල් කුර්ආනය) පහළ කළ අල්ලාහ් සතුය. ඔහු එහි (මත භේදයන්ගෙන් හෝ අඩුපාඩු වලින්) කිසිදු ඇදයක් නොතැබුවේය."/>
        <aya index="2" text=" ඔහු වෙතින් වූ දැඩි දඬුවමක් පිළිබඳව අවවාද කරනු පිණිස ද යහකම් ක්‍රියාවට නංවන විශ්වාසිකයින්ට 'ඔවුනට යහ වේතනයක්(ස්වර්ගයක්) ඇතැ'යි ශුභාරංචි පවසනු පිණිස ද ඍජූ වූවක් ලෙස (අල් කුර්ආනය පත් කළේය)ය."/>
        <aya index="3" text=" (ඔවුන්) එ(ම ස්වර්ගයෙ)හි සදාකල් රැදෙන්නන් ලෙස (සිටින්නෝ)ය."/>
        <aya index="4" text=" තවද &quot;අල්ලාහ් පුතෙකු ගත්තේ යැ&quot;යි පැවසූවන්ට අවවාද කිරීම පිණිස (ද එය ඔහු පහළ කළේ)ය."/>
        <aya index="5" text=" ඔවුනට හා ඔවුන්ගේ මුතුන්මිත්තන්ට ඒ පිළිබඳව කිසිදු දැනුමක් නැත. ඔවුන්ගේ මුවින් පිට වන වදන බරපතළ විය. ඔවුහු අසත්‍යය මිස නොපවසන්නෝය."/>
        <aya index="6" text=" (නබිවරය,) මෙම පණිවිඩය(අල් කුර්ආනය) ඔවුහු විශ්වාස නොකළේ නම් (ඔවුන් පිළිබඳව නුඹ) දුකෙන් ඔවුන්ගේ පියසටහන් මත නුඹ නුඹවම විනාශ කර ගන්නට යන්නේය."/>
        <aya index="7" text="ඔවුන් අතුරින් ක්‍රියාවෙන් වඩාත් යහපත් වන්නේ කවුරුන්දැ'යි අපි පිරික්සනු පිණිස සැබැවින්ම මිහිතලය මත ඇති දෑ අපි එ(ම මිහිතල)යට අලංකාරයක් බවට පත් කළෙමු."/>
        <aya index="8" text="තවද සැබැවින්ම අපි ඒ මත ඇති දැය (වියළි ගිය) නිසරු භූමියක් ලෙස පත් කරන්නන් වන්නෙමු."/>
        <aya index="9" text=" ලෙණෙහි හා ශිලා ලේඛනයෙහිවැසියන් අපගේ සංඥාවන් අතුරින් පුදුමාකාර( අය)ව සිටියේ යැයි නුඹ සිතන්නෙහි ද?"/>
        <aya index="10" text=" තරුණයින් ලෙණ වෙත (සරණ සොයා) ලැගුම් ගත් කල්හි &quot;අපගේ පරමාධිපතියාණනි, නුඹ වෙතින් වූ දයාව අපට පිරිනමනු මැනව! තවද අපගේ විෂයයෙහි අපට නිසි මගක් සකස් කර දෙනු මැනව!&quot; යැයි ඔවුහු පැවසුවෝය."/>
        <aya index="11" text=" වසර ගණනාවක් ලෙණෙහි දී අපි ඔවුන්ගේ කන් මත ආවරණය (කර නින්දක් ඇති) කළෙමු."/>
        <aya index="12" text=" පසුව ඔවුන් ලෙණෙහි) රැඳී සිටි කාලය (පිළිබඳව මත භේදයෙහි සිටි) දෙපිරිසෙන් කවුරුන් මැනවින් ගණනය කරන්නේ දැ'යි අපි දැන ගනු පිණිස අපි ඔවුන්ව (නින්දෙන්) අවදි කළෙමු."/>
        <aya index="13" text="(නබිවරය,) සත්‍යයෙන් යුතුව ඔවුන්ගේ පුවත නුඹ කෙරෙහි අපි පවසන්නෙමු. සැබැවින්ම ඔවුන් තම පරමාධිපතිව විශ්වාස කළ තරුණයින්ය. තවද අපි ඔවුන්ගේ යහ මග වර්ධනය කළෙමු.-"/>
        <aya index="14" text="තවද ඔවුහු (ඔවුන්ගේ කෲර රජු ඉදිරියේ) නැගිට සිට &quot;අපගේ පරමාධිපති අහස්හි හා මිහිතලයේ පරමාධිපතිය. ඔහු හැර වෙනත් දෙවියෙකු (කිසි විටෙක) අප නොකැඳවන්නේමය. (එසේ කැඳවූයේ නම්) එවිට අපි (සත්‍යයෙන්) සීමාව ඉක්මවා ගිය දෑ පැවසුවෙමු&quot; යැයි ඔවුන් පැවසූ කල්හි අපි ඔවුන්ගේ හදවත් (සත්‍යය පැවසීමෙහි) ශක්තිමත් කළෙමු."/>
        <aya index="15" text="(තවද එම තරුණයින්) &quot;අපගේ ජනයා වන මොවුන් ඔහු(අල්ලාහ්) හැර වෙනත් දෙවිවරුන් (නැමදීමට) ගත්තෝය. ඔවුන්(ව නැමදීම) සඳහා පැහැදිලි සාධකයක් ඔවුන් ගෙන ආ යුතු නොවේ ද? අල්ලාහ් කෙරෙහි අසත්‍යය ගොතන්නාට වඩා දැඩි අපරාධකරුවා කවරෙක් ද?"/>
        <aya index="16" text="&quot;(ප්‍රතික්ෂේපක) ඔවුන්ගෙන් හා අල්ලාහ් හැර ඔවුන් නමදිමින් සිටි දැයින් නුඹලා වෙන් වූ කල්හි නුඹලා ලෙණ වෙත පිවිසෙවු&quot; (යැයි ද එකිනෙකාට පවසා ගත්තෝය). නුඹලාගේ පරමාධිපති තම දයාවෙන් නුඹලා වෙත විසුරුවාලයි. තවද නුඹලාගේ විෂය නුඹලාට මෘදු ලෙස පත් කරවයි."/>
        <aya index="17" text="හිරු උදාවන විට එය ඔවුන්ගේ ලෙණින් දකුණු දෙසට යොමුවීම ද එය අවරට යන විට ඔවුන්ව වම්පසින් පසුකර යෑම ද නුඹ (එම මොහොතෙහි සිටියේ නම්) දකින්නෙහිය. තවද ඔවුහු එයින් (මධ්‍යස්ථයේ වූ) විශාල හිඩැසක (හාන්සි වී) සිටියෝය. එය අල්ලාහ්ගේ සංඥාවන් අතුරිනි. අල්ලාහ් කවරෙකුට යහමග පෙන් වූයේද ඔහු යහමග ලැබූවෙකි. තවද ඔහු කවරෙකු නොමග යන්නට ඉඩ හැරියේද එවිට ඔහුට මග පෙන්වන උදවුකරුවෙකු නුඹ නොලබන්නේමය."/>
        <aya index="18" text="තවද ඔවුන් නිදමින් සිටිය දී ඔවුන් අවදිව සිටින්නේ යැයි නුඹ සිතන්නේය. අපි ඔවුන්ව දකුණු පසට හා වම් පසට පෙරළුවෙමු. තවද ඔවුන්ගේ සුනඛයා උගේ දෙපා දිගු හරිමින් (ලෙණෙහි) මිදුලෙහි (වැතිරී) සිටියි. ඔවුන් දෙස නුඹ එබී බැලුවේ නම් (එම දර්ශනය දැක) නුඹ ඔවුන්ගෙන් හැරී පලා යනු ඇත. නුඹ ඔවුන් පිළිබඳව බියෙන් පිරෙනු ඇත."/>
        <aya index="19" text="ඔවුනොවුන් අතර විමසා ගනු පිණිස අපි ඔවුන්ව අවදි කළේ මෙලෙසය. 'නුඹලා කොපමණ කලක් (මෙහි) රැඳී සිටියෙහු දැ'යි ඔවුන්ගෙන් කෙනෙකු විමසා සිටියේය. &quot;අපි දිනක් හෝ දිනකින් (යම්) කොටසක් රැඳී සිටියෙමු' යැයි ඔවුහු පැවසුවෝය. නුඹලා රැඳී සිටි කාලය පිළිබඳව මැනවින් දන්නේ නුඹලාගේ පරමාධිපති යැ&quot;යි ඔවුහු පැවසුවෝය. &quot;එබැවින් නුඹලාගේ මෙම රිදී (කාසිය) සමග නුඹලාගෙන් කෙනෙකුව නගරයට යවවු. එයින් කුමක් ආහාරයෙන් ඉතා පිරිසිදු දැ'යි ඔහු නිරීක්ෂණය කළ යුතුය. පසුව එයින් නුඹලාට ආහාරය ගෙන ආ යුතුය. තවද ඔහු (නගර වැසියන් සමග) මෘදුව හැසිරිය යුතුය. නුඹලා පිළිබඳව කිසිවෙකුට ඔහු නොහැඟවිය යුතුය.&quot;"/>
        <aya index="20" text="සැබැවින්ම ඔවුන්(නගර වැසියන්), නුඹලා පිළිබඳව හෙළිදරව් කර ගත්තේ නම් නුඹලාට ඔවුන් ගල් ගස(මින් මරා දම)නු ඇත. නැතහොත් ඔවුන්ගේ පිළිවෙතට නුඹලාව නැවත යොමු කරනු ඇත. එවිට කිසිවිටෙක නුඹලා ජයග්‍රහණය නොලබන්නෙහුමය."/>
        <aya index="21" text="සැබැවින්ම අල්ලාහ්ගේ පොරොන්දුව සැබෑවක් බව ද (ලොව අවසන්) හෝරාව, එහි කිසිදු සැකයක් නොමැති බව ද ඔවුන්(නගර වැසියන්) දැන ගනු පිණිස ඔවුන්(ලෙණෙහි වැසියන්) පිළිබඳව අපි (නගර වැසියන්ට) හෙළි කළේ මෙලෙසය. ඔවුන්ගේ(ලෙණෙහි වැසියන්ගේ) කරුණ පිළිබඳව ඔවුන් අතර මතභේද ඇති කර ගත් කල්හි ඔවුහු(නගරයෙහි සිටි ප්‍රතික්ෂේපකයින්) &quot;ඔවුන් කෙරෙහි (ආවරණය වන පරිදි) ගොඩනැගිල්ලක් තනවු. තවද ඔවුන්ගේ පරමාධිපති ඔවුන් පිළිබඳව මැනවින් දන්නා යැ&quot;යි පැවසුවෝය. තවද ඔවුන්ගේ කරුණ පිළිබඳව අබිබවා ගිය( විශ්වාස කළ)වුන් &quot;සැබැවින්ම අපි ඔවුන් අසල මස්ජිදයක් (ඉදි කර) ගනිමු&quot; යැයි පැවසුවෝය."/>
        <aya index="22" text="(ලෙණෙහි වැසියන්ගේ ගණනය පිළිබඳව මතභේද ඇති කර ගත් අවස්ථාවෙහි) &quot;(ඔවුන්) තිදෙනෙකි. ඔවුන්ගෙන් සිව්වැන්නා ඔවුන්ගේ සුනඛයා යැ&quot;යි ඔවුන්(ගෙන් සමහරුන්) පවසන්නෝය. තවද &quot;(ඔවුන්) පස් දෙනෙකි. ඔවුන්ගෙන් සයවැන්නා ඔවුන්ගේ සුනඛයා යැ&quot;යි ගුප්ත දෑ උපකල්පනය කරමින් ඔවුන්(ගෙන් තවත් සමහරු) පවසන්නෝය. තවද (ඔවුන්) හත් දෙනෙකි. ඔවුන්ගෙන් අට වැන්නා ඔවුන්ගේ සුනඛයායැ&quot;යි (තවත් සමහරු) පවසන්නෝය. (නබිවරය,) පවසවු. &quot;ඔවුන්ගේ සංඛ්‍යාව ගැන මැනවින් දන්නා මාගේ පරමාධිපතිය. ස්වල්ප දෙනෙකු හැර ඔවුන් ගැන නොදන්නෝය. එබැවින් ඔවුන්ගේ විෂයෙහි (අල් කුර්ආනයෙහි) හෙළි කළ තර්කයකින් මිස තර්ක නොකරවු. තවද ඔවුන්ගේ විෂයෙහි ඔවුන් කිසිවෙකුගෙන් අදහස් නොවිමසවු.&quot;"/>
        <aya index="23" text="තවද &quot;සැබැවින්ම මම හෙට දින එය කරන්නෙක් වෙමි&quot; යැයි කිසියම් දෙයක් සඳහා සැබැවින්ම නුඹ නොපවසවු."/>
        <aya index="24" text="(නමුත්) අල්ලාහ් අභිමත කළා නම් මිස (එනම් 'ඉන්ෂා අල්ලාහ්' යැයි පවසවු.) තවද නුඹට අමතක වූයේ නම් නුඹගේ පරමාධිපතිව මෙනෙහි කරවු. (නබිවරය,) &quot;මාගේ පරමාධිපති මෙයට වඩා සමීපයෙන් මා හට නිසි මග පෙන්වන්නට හැක්කේ යැ&quot;යි ද පවසවු."/>
        <aya index="25" text="ඔවුන් ඔවුන්ගේ ලෙණෙහි වසර තුන් සියයක් රැඳී සිටියෝය. තවත් (වසර) නවයක් අධික කර ගත්තෝය."/>
        <aya index="26" text="(නබිවරය,) නුඹ පවසවු. &quot;ඔවුන් රැඳී සිටි කාලය පිළිබඳව අල්ලාහ් මැනවින් දන්නාය. අහස්හි හා මිහිතලයෙහි ගුප්ත දෑ ඔහු සතුය. ඔහු (මේ සියල්ල) කෙතරම් නිරීක්ෂණය කරන්නා ද! තවද ඔහු (මේ සියල්ල) කෙතරම් සවන් දෙන්නා ද! ඔහු හැර ඔවුනට(ජනයාට) කිසිදු උදව්කරුවෙකු නොමැත. තවද ඔහුගේ තීරණයෙහි කිසිවෙකු ඔහු හවුල් කර නොගනියි.&quot;"/>
        <aya index="27" text="(නබිවරය,) නුඹගේ පරමාධිපතිගේ ධර්ම පුස්තකයෙන් නුඹ වෙත 'වහී' (දේව පණිවිඩ) පහළ කරනු ලැබූ දෑ පාරායනා කර( පෙන්ව)වු. ඔහුගේ වදන් වෙනස් කරන්නෙකු නැත. ඔහු හැර වෙනත් පිහිට පතන ස්ථානයක් නුඹ නොලබන්නේමය."/>
        <aya index="28" text="තවද තම පරමාධිපතිගේ තෘප්තිය අපේක්ෂාවෙන් උදේ සහ සවස ඔහුව කැඳවන්නන් සමග නුඹගේ ආත්මය ඉවසිලිවන්තව තබා ගනිවු. තවද නුඹ මෙලොව ජීවිතයේ අලංකාරය අපේක්ෂාවෙන් නුඹගේ දෑස් ඔවුන්ගෙන් නොහරවවු. තවද අපව මෙනෙහි කිරීමෙන් කවරෙකුගේ හදවත අපි අනවධානය කළෙමු ද තවද ඔහු තම මනෝ ඉච්ඡාව අනුගමනය කර ඔහුගේ කරුණ සීමාව ඉක්මවා යන්නක් වූයේද ඔහුට අවනත නොවවු."/>
        <aya index="29" text="තවද (නබිවරය,) නුඹ පවසවු. &quot;සත්‍යය නුඹලාගේ පරමාධිපතිගෙන්ය. එබැවින් කවරෙකු අභිමත කළේද ඔහු විශ්වාස කරත්වා! තවද කවරෙකු අභිමත කළේද ඔහු ප්‍රතික්ෂේප කරත්වා! සැබැවින්ම අපි අපරාධකරුවන්ට (නිරා) ගින්න සූදානම් කළෙමු. එ(ම නිරයෙ)හි බැමි ඔවුන්ව වටලා ගනු ඇත. තවද ඔවුන් (ජලය ඉල්ලමින්) උදව් පැතුවේ නම් මුහුණු පුලුස්සන්නා වූ දිය කරනු ලැබූ තඹ මෙන් දියරයකින් (පොවා) උදව් කරනු ලැබේ. (එම) පානය කෙතරම් නින්දනීය ද! තවද (ඔවුන්) ලැඟුම් ගන්නා ස්ථානය නරකක් විය."/>
        <aya index="30" text="සැබැවින්ම කවුරුන් විශ්වාස කර යහකම් කළේ ද සැබැවින්ම අප ක්‍රියාවෙන් යහකම් කළ අයගේ වේතනය නිෂ්ඵල නොකරන්නෙමු."/>
        <aya index="31" text="ඔවුන්ටමය අද්න් නම් (ස්වර්ග) උයන් හිමි වන්නේ. ඊට යටින් ගංගාවෝ ගලා බසිති. රනින් වූ වළලු ඔවුනට එහි පලඳවනු ලැබේ. තවද ඔවුන් සේද හා ඝණ සේද වලින් වූ කොළ පැහැති වස්ත්‍ර ඇඳ එහි උස් කවිච්චියන්හි හාන්සිවන්නන්ව සිටිති. (එම) තිළිණය ඉතා උතුම් විය. තවද (ඔවුන්) ලැඟුම් ගන්නා ස්ථානය ද යහපත් විය."/>
        <aya index="32" text="මිනිසුන් දෙදෙනෙකු පිළිබඳව උපමාවක් ඔවුනට ඉදිරිපත් කරවු. ඔවුන් දෙදෙනාගෙන් කෙනෙකුට මිදි වලින් යුත් උයන් දෙකක් අපි ඇති කළෙමු. තවද ඉඳි ගස් වලින් ඒ දෙක අපි වට කළෙමු. තවද ඒ දෙක අතර අපි බෝග ඇති කළෙමු."/>
        <aya index="33" text="මෙම උයන් දෙක, ඒවායෙහි ඵලදාව ඇති කළේය. තවද ඉන් කිසිවකින් අඩු නොකළේය. ඒ දෙක අතර අපි ගංගාවක් ගලා යෑමට සැලැස්වූයෙමු."/>
        <aya index="34" text="තවද ඔහුට (වතු දෙකත් සමග වෙනත්) පලතුරු ද විය. එබැවින් ඔහු තම සගයාට ඔහු සමග කතා කරමින් සිටිය දී &quot;නුඹට වඩා මා ධනයෙන් අධිකය. තවද මිනිස් බලයෙන් ද බලවත් යැ&quot;යි ඔහු පැවසුවේය."/>
        <aya index="35" text="තවද ඔහු (උඩඟුකමින් හා අල්ලාහ්ට ගුණමකු වූවෙකුව) තමන්ටම අපරාධ කර ගත් තත්ත්වයේ තම උයනට පිවිසීය. &quot;මෙය කිසිවිටෙක විනාශ වනු ඇතැ'යි මම නොසිතමි&quot; යැයි ඔහු පැවසුවේය."/>
        <aya index="36" text="තවද (ලොව අවසන්) හෝරාව ඇති වන බව ද මම නොසිතමි. (එසේ) මාගේ පරමාධිපති වෙත මා නැවත ගෙන යනු ලැබුවේ නම් නැවත යොමුවන ස්ථානයෙන් මීට වඩා යහපත් දැයක් සැබැවින්ම මම ලබන්නෙමි."/>
        <aya index="37" text="(එවිට දෙදෙනාගෙන් අනෙකා වන) ඔහු තම සගයාට ඔහු සමග කතා කරමින් සිටිය දී &quot;නුඹව පසින් ද පසුව ශුක්‍ර ධාතුවකින් ද මවා පසුව නුඹව මිනිසෙකු ලෙස (නිසි අයුරින්) හැඩ ගැස්වූ ඔහුව නුඹ ප්‍රතික්ෂේප කළෙහි දැ?&quot;යි ඔහුට පැවසුවේය."/>
        <aya index="38" text="&quot;නමුත් මට නම් අල්ලාහ් වන ඔහුය මාගේ පරමාධිපති. තවද මම මාගේ පරමාධිපතිට කිසිවෙකුව ආදේශ නොතබමි."/>
        <aya index="39" text="තවද නුඹගේ උයනට නුඹ ඇතුළු වූ කල්හි 'මාෂා අල්ලාහ් ලා කුව්වත ඉල්ලාහ් බිල්ලාහ්' (සියල්ල අල්ලාහ් අභිමත කළ පරිදිය. අල්ලාහ්ගෙන් තොර කිසිදු බලයක් නැත) යැයි පැවසිය යුතු නොවේ ද? මම දරුවන්ගෙන් ද ධනයෙන් ද නුඹට වඩා අඩු බව නුඹ දුටුව ද"/>
        <aya index="40" text="මාගේ පරමාධිපති නුඹගේ උයනට වඩා ශ්‍රේෂ්ඨ දෙයක් මා වෙත පිරිනමා එය(නුඹගේ උයන) වෙත අහසින් අකුණු (වලින් වූ දඬුවම්) යැවීමට හැක්කේය. එවිට එය (කිසිවක් නොවැඩෙන) වඳ භූමියක් බවට පත් විය හැක."/>
        <aya index="41" text="එසේත් නොමැතිනම් එහි ජලය සිඳී යන්නක් බවට පත් විය හැක. එවිට එය සොයා ගැනීමට නුඹ හැකියාව නොලබන්නේමය.&quot; (යැයි ද ඔහු පැවසුවේය.)"/>
        <aya index="42" text="තවද ඔහුගේ ඵලදාව (විනාශයෙන්) වටලනු ලැබීය. එහි වහල මත එය කඩා වැටුණු තත්ත්වයේ එහි ඔහු වියදම් කළ දෑ කෙරෙහි (දුක් වෙමින්) තම දෙඅත්ල (එකිනෙක මිරිකමින්) පෙරළන්නට විය. තවද ඔහු &quot;අහෝ! මම මාගේ පරමාධිපතිට මා කිසිවෙකු ආදේශ නොතැබුවේ නම්&quot; යැයි පැවසුවේය."/>
        <aya index="43" text="අල්ලාහ් හැර ඔහුට උදව් කරන පිරිසක් ඔහුට නොවීය. තවද ඔහු තමන්ටම (උදව් කර ගනිමින්) ආරක්ෂා කර ගන්නෙකු ද නොවීය."/>
        <aya index="44" text="එහි දී ආරක්ෂා කිරීමේ බලය සත්‍යය වූ අල්ලාහ්ටම හිමිය. ඔහු තිළිණ පිරිනැමීමෙන් ඉතා ශ්‍රේෂ්ඨය. (ප්‍රතිඵල දීමට) තීරණය කිරීමෙන් ද ඉතා ශ්‍රේෂ්ඨය."/>
        <aya index="45" text="(නබිවරය,) නුඹ මෙලොව ජීවිතයේ උපමාව ඔවුනට(ජනයාට) ඉදිරිපත් කරවු. එය අහසින් අපි පහළ කරන ජලය මෙනි. එවිට මිහිතලයේ බෝග වගාවන් සමග එය මිශ්‍ර විය. පසුව එය සුළඟින් විසුරුවා හරින වියළි ඉපනැලි බවට පත් විය. තවද අල්ලාහ් සියලු දෑ කෙරෙහි බලසම්පන්න විය."/>
        <aya index="46" text="ධනය ද පුතුන් ද මෙලොව ජීවිතයේ අලංකාරයන්ය. තවද නිතැතින් පවතින යහකම් නුඹගේ පරමාධිපති අබියස තිළිණයෙන් ඉතා ශ්‍රේෂ්ඨය. තවද යහ අපේක්ෂාවෙන් ද ඉතා ශ්‍රේෂ්ඨය."/>
        <aya index="47" text="(නබිවරය,) අප කඳු (තිබූ තැනින් තවත් තැනකට) ගමන් කරවන දින (නුඹ සිහිපත් කරවු. එදින)නුඹ මිහිතලය (හිස්ව) හෙළි වූ තැනිතලාවක් බවට දකින්නෙහිය. තවද අපි ඔවුන්ව(ජනයින්ව) එක් රැස් කරන්නෙමු. එවිට අපි ඔවුන් අතුරින් කිසිවෙකුවත් අත හැර නොදමන්නෙමු."/>
        <aya index="48" text="තවද නුඹගේ පරමාධිපති ඉදිරියේ ඔවුන්ව පෙළ ගස්වා ඉදිරිපත් කරනු ලබන්නෝය. &quot;මුල් වරට අපි නුඹලාව මැව්වා මෙන්ම සැබැවින්ම අප වෙත (නැවත) නුඹලා පැමිණ ඇත. නමුත් අපි නුඹලාට නියම( කරන ලද දින)යක් පත් නොකරන්නේම යැයි නුඹලා තරයේ සිතා සිටියෙහු&quot; (යැයි ඔවුනට පවසනු ඇත.)"/>
        <aya index="49" text="තවද (ඔවුන්ගේ ක්‍රියා) ලේඛනය (ඔවුන් ඉදිරියේ) තබනු ලැබේ. එවිට එහි ඇති දෑ හේතුවෙන් වැරදිකරුවන් බියෙන් සිටිනු නුඹ දකින්නෙහිය. තවද &quot;අහෝ අපගේ විනාශය! මෙම ලේඛනයට කුමක් වීද? කුඩා (දැයක්) හෝ විශාල (දැයක්) ඒවා ගණන් (කර සටහන්) කර මිස අතහැර නොමැත&quot; යැයි ඔවුහු පවසන්නෝය. තවද ඔවුහු කළ දෑ (තමන් ඉදිරියේ) ඉදිරිපත් කරන්නක්ව ඔවුන් දකින්නෝය. තවද නුඹගේ පරමාධිපති කිසිවෙකුට අපරාධ නොකරන්නේය."/>
        <aya index="50" text="'ආදම්ට' 'සුජූද්' කරවු&quot; යැයි අප 'මලක්වරුන්ට' පැවසූ අවස්ථාව (සිහිපත් කරවු). 'ඉබ්ලීස්' හැර ඔවුහු (සියල්ලෝම) සුජූද් කළහ. ඔහු(ඉබ්ලීස්) 'ජින්වරුන්ගෙන්' කෙනෙකු විය. එබැවින් තම පරමාධිපතිගේ අණ උල්ලංඝනය කළේය. ඔවුන් නුඹලාට සතුරන්ව සිටියදී නුඹලා මා හැර ඔහු හා ඔහුගේ පරපුර මිතුරන් ලෙස ගන්නෙහු ද? අපරාධකරුවන්ට (අල්ලාහ්ට පිටුපා ඔවුන් කළ) ආදේශකය නපුරු විය."/>
        <aya index="51" text="අහස් හා මිහිතලය මැවීමට ද (ඉබ්ලීස් හා ඔහුගේ පරපුර වන) ඔවුන්වම මැවීමට ද මම ඔවුන්ව සාක්ෂිකරුවන් නොකළෙමි. තවද නොමග ගියවුන්ව මම උදව්කරුවන් බවට පත් කර ගන්නෙකු නොවූයෙමි."/>
        <aya index="52" text="නුඹලා තරයේ විශ්වාස (කර මාහට ආදේශ) කළ මාගේ හවුල්කරුවන්ව(මිථ්‍යා දෙවිවරුවන්) නුඹලා අමතවු&quot; යැයි ඔහු(අල්ලාහ්) පවසන දින (නුඹ සිහිපත් කරවු. එදින) එවිට ඔවුන් ඔවුන්ව කැඳවති. නමුත් ඔවුහු(මිථ්‍යා දෙවිවරුවන්) ඔවුනට පිළිතුරු නොදෙති. තවද ඔවුන් අතර (ගින්නෙන් වූ) විනාශය( ඇති කරන්නාවූ මිටියාවත)ක් (බාධකයක් ලෙස) අපි ඇති කළෙමු."/>
        <aya index="53" text="වැරදිකරුවෝ (නිරා) ගින්න දැක ඔවුන් එහි වැටෙන්නන් බව දැන ගනිති. තවද එයින් (බේරී) හැරී යන ස්ථානයක් ඔවුහු නොලබන්නෝමය."/>
        <aya index="54" text="සැබැවින්ම මෙම අල් කුර්ආනයේ සියලු (ආදර්ශමත්) උපමාවන් ජනයාට අපි පැහැදිලි කළෙමු. තවද මිනිසා බොහෝ දෑහි තර්ක කරන්නෙකු විය."/>
        <aya index="55" text="(ජනයින්) තමන්ට යහ මග පැමිණි කල්හි ඔවුන් (අල්ලාහ්ව) විශ්වාස කිරීමට ද තම පරමාධිපතිගෙන් පාප ක්ෂමාව අයැද සිටීමට ද, පෙරවූවන්ගේ පිළිවෙත ඔවුන් වෙත පැමිණීම හෝ (ඔවුන්) ඉදිරියේ වූ දඬුවම ඔවුන් වෙත පැමිණිම මිස ජනයාව කිසි( හේතු)වක් වැළැක්වූයේ නැත. "/>
        <aya index="56" text="තවද අපි 'රසූල්වරුන්ව' ශුභාරංචි පවසන්නන් ලෙස ද අවවාද කරන්නන් ලෙස ද මිස නොඑව්වෙමු. තවද ප්‍රතික්ෂේප කළවුන් අසත්‍යය පදනම් කර ගෙන එමගින් සත්‍යය විනාශ කිරීමට තර්ක කරන්නෝය. තවද ඔවුහු මාගේ සංඥාවන් ද ඔවුනට අවවාද කරනු ලැබූ දෑ ද සමච්චලයක් ලෙස ගත්තෝය."/>
        <aya index="57" text="තවද තම පරමාධිපතිගේ වදන් මගින් උපදෙස් ලැබ පසුව එයින් පිටුපා තම දෑත් පෙරටු කළ දෑ(අකුසල) අමතක කරන්නාට වඩා අපරාධකරුවා කවරෙකු ද? සැබැවින්ම අපි ඔවුනට එ(ම අල් කුර්ආන)ය නොවැටහෙන සේ ඔවුන්ගේ හදවත් මත ආවරණයක් ද ඔවුන්ගේ කන් තුළ අගුලක් ද ඇති කළෙමු. තවද නුඹ ඔවුන්ව යහ මග වෙත කැඳවුව ද ඔවුහු එවිට කිසි කලක යහමග නොලබන්නෝමය."/>
        <aya index="58" text="නුඹගේ පරමාධිපති අති ක්ෂමාශීලීය. කරුණාවෙන් යුක්තය. (ප්‍රතික්ෂේප කිරීමෙන්) ඔවුන් ඉපැයූ දෑ සඳහා ඔවුන්ව ඔහු ග්‍රහණය කරන්නේ නම් ඔහු ඔවුනට දඬුවම ඉක්මන් කරන්නට තිබිණ. නමුත් ඔවුනට එයින්(අල්ලාහ්ගේ දඬුවමින්) වෙනත් මිදෙන ස්ථානයක් නොමැති නියම( කරන ලද දින)යක් ඔවුනට ඇත."/>
        <aya index="59" text="තවද එම ගම්මාන( වැසි)යන් අපරාධ කළ කල්හි අපි ඔවුන්ව විනාශ කළෙමු. ඔවුන්ගේ විනාශයට නියම( කරන ලද කාල)යක් ද අපි ඇති කළෙමු."/>
        <aya index="60" text="'මූසා' (ඔහු සමග සිටි) ඔහුගේ තරුණයාව අමතා &quot;මුහුදු දෙක එකිනෙකට සම්බන්ධ වන ස්ථානයට ළඟා වන තුරු මම (ගමන් කර) යමින්ම සිටින්නෙමි&quot; නැතහොත් දීර්ඝ කාලයක් මම ගෙවන තුරු (මම ගමන් කර යමින්ම සිටින්නෙමි)&quot; යැයි පැවසූ අවස්ථාව (සිහිපත් කරවු.)"/>
        <aya index="61" text="එබැවින් ඔවුන් දෙදෙනා ඒ (මුහුදු) දෙක එකිනෙකට සම්බන්ධ වන ස්ථානය වෙත ළඟා වූ කල්හි ඔවුන් දෙදෙනාට තමන්ගේ මත්ස්‍යයා අමතක විය. ඌ මුහුදෙහි උමඟක් ලෙස උගේ මාර්ගය (ගමන් කිරීම පිණිස) ගත්තේය."/>
        <aya index="62" text="තවද ඔවුන් දෙදෙනා (එම ස්ථානය) තරණය කළ කල්හි ඔහු තම තරුණයාට &quot;අපගේ උදේ ආහාරය අප වෙත රැගෙන එවු. සැබැවින්ම අපගේ මෙම ගමනෙන් අපි විඩාවට පත්ව ඇත්තෙමු&quot; යැයි පැවසුවේය."/>
        <aya index="63" text="අපි (විවේකය පිණිස) එම ගල් පර්වතය වෙත ලැගුම් ගත් අවස්ථාව නුඹ දුටුවෙහි ද? එවිට (එහි) මම මත්ස්‍යායාව අමතක කළෙමි. තවද එය මම (නුඹට) සිහිපත් කිරීමට මට එය අමතක කර දැමුවේ 'ෂෙයිතාන්' මිස (වෙනත්) කිසිවෙකු නොවේ. ඌ(මත්ස්‍යයා) මුහුදෙහි විශ්මිත අයුරින් උගේ මාර්ගය ගත්තේය."/>
        <aya index="64" text="&quot;අපි සොයමින් සිටි දෑ එය යැ&quot;යි ඔහු('මූසා') පැවසුවේය. පසුව ඔවුන් දෙදෙනා ඔවුන්ගේ පියසටහන් මත අනුගමනය කරමින් නැවත හැරී ගියෝය."/>
        <aya index="65" text="අපගෙන් වූ දයාව ඔහු කෙරෙහි අපි පිරිනමා අපගෙන් වූ යම් දැනුමක් අපි ඔහුට ඉගැන්වූ අපගේ ගැත්තන් අතුරින් එක් ගැත්තෙකුව ඔවුන් දෙදෙනා දුටුවෝය."/>
        <aya index="66" text="&quot;යහමගින් නුඹට උගන්වනු ලැබූ දැයින් නුඹ මට ඉගැන්වීම පිණිස මා නුඹව අනුගමනය කරන්න දැ?&quot;යි මූසා ඔහුට පැවසුවේය."/>
        <aya index="67" text="&quot;සැබැවින්ම නුඹට මා සමග ඉවසීමෙන් සිටිය නොහැක්කේමය.&quot; යැයි ඔහු පැවසුවේය."/>
        <aya index="68" text="තවද පුවතින් කුමක් නුඹට (සම්පූර්ණයෙන්) වටහා ගැනීමට නොහැකිද, එය මත නුඹ කෙසේ නම් ඉවසීමෙන් සිටිය හැකි දැ?&quot;(යි ද ඔහු පැවසුවේය.)"/>
        <aya index="69" text="&quot;අල්ලාහ් අභිමත කළේ නම් නුඹ මා ඉවසිලිවන්තයෙකු ලෙස දකිනු ඇත. තවද (නුඹ කරන) කිසිදු නියෝගයකින් මා නුඹට පිටු නොපාන්නෙමි.&quot; යැයි ඔහු('මූසා') පැවසුවේය."/>
        <aya index="70" text="&quot;එසේ නම් නුඹ මා අනුගමනය කරන්නේ නම් සඳහන් කිරීමක් ලෙස මම නුඹට එයින් දන්වන තෙක් කිසිවක් මාගෙන් නොඇසිය යුතු&quot; යැයි ඔහු පැවසුවේය."/>
        <aya index="71" text="එබැවින් නැවක ඔවුන් දෙදෙනා ගොඩ වන තෙක් ඔවුන් දෙදෙනා ගමන් කළෝය. එ(හි ගොඩ වූ )විට (එහි ලෑල්ලක් ගලවා) එය ඔහු සිදුරු කළේය. (එයට) ඔහු('මූසා') &quot;එහි සිටියවුන්ව ගිල්වා දැමීමට නුඹ එය සිදුරු කළෙහි ද? සැබැවින්ම නුඹ දරුණු කරුණක් කළෙහියැ&quot;යි පැවසුවේය."/>
        <aya index="72" text="&quot;සැබැවින්ම නුඹ මා සමග ඉවසීමෙන් සිටිය නොහැක්කේම යැ'යි මා නොපැවසුවෙම් දැ?&quot;යි ඔහු පැවසුවේය."/>
        <aya index="73" text="&quot;මම අමතක කළ දෑ හේතුවෙන් මා (වරදට) නුඹ හසු කර නොගනිවු. තවද මගේ කාර්යයෙහි මා හට අපහසුතාවක් ඇති නොකරනු.&quot; යැයි ඔහු('මූසා') පැවසුවේය."/>
        <aya index="74" text="පසුව ඔවුන් දෙදෙනා කොලුවෙකුව මුණ ගැසෙන තෙක් ඔවුන් දෙදෙනා (නැවත) ගමන් කළෝය. එ(සේ ඔහුව මුණගැසුණු )විට ඔහු ඔහුව(කොලුවාව) ඝාතනය කළේය. (එයට) ඔහු(මූසා) &quot;කිසිදු ආත්මය(ක් ඝාතනය කිරීම)කින් තොරවූ පිවිතුරු ආත්මයක් නුඹ ඝාතනය කළෙහි ද? සැබැවින්ම නුඹ පිළිකුල් සහගත කරුණක් කළෙහි යැ&quot;යි පැවසුවේය."/>
        <aya index="75" text="&quot;සැබැවින්ම නුඹ මා සමග ඉවසීමෙන් සිටිය නොහැක්කේම යැයි මා නුඹට නොපැවසුවෙම් දැ?&quot;යි ඔහු පැවසුවේය."/>
        <aya index="76" text="&quot;මින් පසු මා යමක් නුඹෙන් විමසා සිටියෙහි නම් නුඹ මා සමග සම්බන්ධකම් නොපවත්වවු. නුඹ නිදහසට කරුණක් මාගෙන් ලබා ගත්තෙහි යැ&quot;යි ඔහු(මූසා) පැවසුවේය."/>
        <aya index="77" text="පසුව ඔවුන් දෙදෙනා (එක්තරා) ගමක වැසියන් වෙත පැමිණ එහි වැසියන්ගෙන් ආහාර පතන තෙක් ඔවුන් දෙදෙනා (නැවතත්) ගමන් කළෝය. එ(සේ ඔවුන්ගෙන් ආහාර පැතූ )විට ඔවුන් දෙදෙනාට සංග්‍රහ කිරීමට ඔවුහු ප්‍රතික්ෂේප කළෝය. එවිට ඔවුන් දෙදෙනා එහි කඩා වැටෙන්නට තිබෙන තාප්පයක් දුටුවෝය. එබැවින් ඔහු එය (කෙළින් ) සැකසුවේය. (එයට) ඔහු(මූසා) &quot;නුඹ අභිමත කළේ නම් මේ වෙනුවෙන් කුලියක් ලබා ගන්නට තිබුණෙහි යැ&quot;යි පැවසුවේය."/>
        <aya index="78" text="&quot;මෙය මා අතර හා නුඹ අතර වෙන්වීමයි. නුඹට කවර දෙයක් කෙරෙහි ඉවසීමෙන් සිටිය නොහැකි වූයේ ද එහි විවරණය මා නුඹට දන්වන්නෙමි.&quot;යැයි ඔහු පැවසුවේය."/>
        <aya index="79" text="&quot;(එම) නැව පිළිබඳව (සඳහන් කරන්නේ) නම් එය මුහුදෙහි සේවය කරමින් සිටින දිළින්ඳන් සතු වූවක් විය. ඔවුනට ඉදිරිපසින් (අඩු පාඩුවක් නොමැති) සෑම නැවක්ම බලහත්කාරයෙන් (පැහැර) ගන්නා රජෙකු (එගොඩින්) විය. එබැවින් එය මම පළුදු කිරීමට අපේක්ෂා කළෙමි."/>
        <aya index="80" text="තවද (එම) කොලුවා පිළිබඳව (සඳහන් කරන්නේ) නම්, ඔහුගේ දෙමාපියන් විශ්වාසිකයින් දෙදෙනෙකු වූහ. එබැවින් ඔහු මොවුන් දෙදෙනාව සීමාව ඉක්මවා යෑමට හා ප්‍රතික්ෂේපය කරවීමට බලපෑම් ඇති කරනු ඇතැ'යි අපි බිය වූයෙමු."/>
        <aya index="81" text="තවද ඔවුන් දෙදෙනාගේ පරමාධිපති ඔහුට වඩා පිවිතුරින් ශ්‍රේෂ්ඨ හා දයාවෙන් ඉතා සමීප වූ කෙනෙකුව ඔවුන් දෙදෙනාට (ඔහු වෙනුවට) පරිවර්තනය කර දෙනු ඇතැයි අපි අපේක්ෂා කළෙමු."/>
        <aya index="82" text="තවද (එම) තාප්පය පිළිබඳව (සඳහන් කරන්නේ) නම් එ(ම තාප්ප)ය නගරයෙහි අනාථ දරුවන් දෙදෙනෙකු සතු වූවකි. තවද එයට යටින් ඔවුන් දෙදෙනා සතු නිධානයක් විය. තවද ඔවුන් දෙදෙනාගේ පියා දැහැමියෙකු විය. එබැවින් (ඔවුන් කෙරෙහි) නුඹගේ පරමාධිපතිගෙන් වූ දයාවක් වශයෙන් ඔවුන් දෙදෙනා මේරූ වයස ඉක්මවීමට ද (ඉන් පසුව) ඔවුන් දෙදෙනාගේ නිධානය පිට කරවන්නට ද නුඹගේ පරමාධිපති අපේක්ෂා කළේය. තවද මේවා මාගේ කැමැත්ත අනුව මම නොකළෙමි. මෙය නුඹට කවර දෙයක් කෙරෙහි ඉවසීමෙන් සිටිය නොහැකි වූයේ ද එහි විවරණයයි."/>
        <aya index="83" text="(නබිවරය,) zසුල්කර්නයින් පිළිබඳව නුඹගෙන් ඔවුහු විමසන්නෝය. නුඹ පවසවු &quot;නුඹලාට ඔහු ගැන සඳහන් කිරීමක් ලෙස මම පාරායනය කර( පෙන්ව)න්නෙමි&quot;."/>
        <aya index="84" text="සැබැවින්ම අපි ඔහුට මිහිතලයෙහි ආධිපත්‍යය ලබා දුන්නෙමු. තවද සෑම කරුණකින්ම මගක් අපි ඔහුට ලබා දුන්නෙමු."/>
        <aya index="85" text="එබැවින් ඔහු හිරු අවරට යන ස්ථානයට ළඟා වන තෙක් ඔහු (ඉන්) එක් මගක් අනුගමනය කළේය. එ(සේ හිරු අවරට යන )විට මඩ වගුරින් වූ උල්පතක් තුළට එය අවරට යනු (සේ) දුටුවේය. තවද ඒ අසල (ප්‍රතික්ෂේපිත) පිරිසක් දුටුවේය. &quot;අහෝ zසුල්කර්නයින්! නුඹ (ඔවුනට) දඬුවම් කරන්නේ ද? නැතහොත් නුඹ ඔවුන් අතරෙහි යහපත( ඉටු කිරීම)ක් ගන්නේ දැ?&quot;යි අපි පැවසුවෙමු."/>
        <aya index="87" text="(එයට) ඔහු(zසුල්කර්නයින්) &quot;අපරාධ කළ කෙනා පිළිබඳව (සඳහන් කරන්නේ) නම් අපි ඔහුට දඬුවම් කරන්නෙමු. පසුව තම පරමාධිපති වෙත ඔහුව හරවනු ලබන්නේය. එවිට ඔහු(පරමාධිපති) ඔහුට දරුණු දඬුවමකින් දඬුවම් කරනු ඇත.&quot; යැයි පැවසුවේය."/>
        <aya index="88" text="තවද &quot;විශ්වාස කර යහකම් කළ කෙනා පිළිබඳව (සඳහන් කරන්නේ) නම් ඔහුට යහපත(ස්වර්ගය) ප්‍රතිඵලයක් ලෙස හිමි වේ. තවද අපගේ නියෝගයෙන් පහසු දෑ අපි ඔහුට පවසන්නෙමු.&quot; (යැයි ද ඔහු පැවසුවේය.)"/>
        <aya index="89" text="පසුව ඔහු හිරු උදා වන ස්ථානයට ළඟා වන තෙක් ඔහු (තවත්) මගක් අනුගමනය කළේය. එ(සේ හිරු උදා වන )විට පිරිසක් මත එය උදා වනු දුටුවේය. ඔවුනට අපි එයින් (ආරක්ෂා වීමට වස්ත්‍රයන්ගෙන් හෝ නිවෙස් වලින්) කිසිදු ආවරණයක් ඇති නොකළෙමු."/>
        <aya index="91" text="මෙලෙස ඔහු අබියස ඇති දෑ පිළිබඳව දැනුමෙන් අපි වටලා සිටියෙමු."/>
        <aya index="92" text="පසුව ඔහු කඳු දෙක අතරට ළඟා වන තෙක් ඔහු (තවත්) මගක් අනුගමනය කළේය. එ(සේ කඳු දෙක අතරට ළඟා වූ )විට (ඔහුගේ) කිසිදු වදනක් අවබෝධ කර ගැනීමට හැකියාවක් නොදරන පිරිසක් ඒ දෙක අසල ඔහු දුටුවේය."/>
        <aya index="94" text="&quot;අහෝ zසුල්කර්නයින්! සැබැවින්ම යඃජූජ් හා මඃජූජ් මිහිතලයෙහි කලහකම් කරන්නෝ වෙති. එබැවින් අප හා ඔවුන් අතර නුඹ බාධකයක් ඇති කරනු පිණිස අපි නුඹ වෙනුවෙන් වේතනයක් ඇති කරන්න දැ?&quot;යි ඔවුහු පැවසුවෝය."/>
        <aya index="95" text="&quot;මාගේ පරමාධිපති (ධනයෙන් හා වස්තුවෙන්) කවර විෂයක මා ස්ථාපිත කර ඇත්තේ ද එය (නුඹලා දෙන වේතනයට වඩා මට) ශ්‍රේෂ්ඨය. එබැවින් නුඹලා මට (මිනිස්) බලයෙන් උපකාර කරවු. නුඹලා අතර හා ඔවුන් අතර පවුරක් මා ඇති කරන්නෙමි.&quot;"/>
        <aya index="96" text="&quot;නුඹලා මා වෙත (විශාල) යකඩ දඬු ගෙන එවු.&quot; (යැයි ඔහු පැවසුවේය.) කඳු දෙක අතර ඔහු (යකඩ වලින් පුරවා) සමතුලිත කරන තෙක් (ඔහු පැවසූ පරිදි ඔවුන් යකඩ ගෙන ආවෝ)ය. එවිට එය ඔහු ගින්නක් බවට පත් කරන තුරු &quot;නුඹලා පිඹිවු&quot; යැයි ඔහු පැවසුවේය. (තවද) &quot;නුඹලා උණු කළ තඹ මා වෙත ගෙන එවු. එය මත මම වක්කරන්නෙමි.&quot; යැයි ද ඔහු පැවසුවේය."/>
        <aya index="97" text="එබැවින් (යඃජූජ් මඃජූජ් නම්) ඔවුන් එයින් පිටවීමට හැකියාව නොලැබුවෝය. තවද එහි සිදුරු ඇති කිරීමට ද හැකියාව නොලැබුවෝය."/>
        <aya index="98" text="&quot;මෙය මාගේ පරමාධිපතිගෙන් වූ දයාවකි. එබැවින් (යඃජූජ් මඃජූජ්වරු පිට විය යුතු යැයි) මාගේ පරමාධිපතිගේ ප්‍රතිඥාව පැමිණි විට එය ඔහු සමතලා කර දමනු ඇත. තවද මාගේ පරමාධිපතිගේ ප්‍රතිඥාව සත්‍යයක් විය.&quot; යැයි ඔහු පැවසුවේය."/>
        <aya index="99" text="එදින ඔවුන්ගෙන් සමහරෙකුව තවත් සමහරෙකු අතර (රළ ගසන්නාක් මෙන්) ගැටෙන්නට අපි අත හැර දමන්නෙමු. තවද (එදින) සූර් (නම් හොරණෑව) පිඹිනු ලැබේ. එවිට අපි ඔවුන්( සියල්ලන්)ව එක් රැස් කිරීමක්ව එක් රැස් කරන්නෙමු."/>
        <aya index="100" text="තවද එදින අපි ප්‍රතික්ෂේපකයින්ට නිරය දර්ශණය කිරීමකින් ඉදිරිපත් කරන්නෙමු."/>
        <aya index="101" text="(ඔවුන්) කවුරුන්ද යත් මාගේ මෙනෙහි කිරීමෙන්(අල් කුර්ආනයෙන්) ඔවුන්ගේ ඇස් තිරයක් තුළ විය. තවද ඔවුන් ශ්‍රවණය කිරීමට හැකියාවක් නොලබන්නන් වූවෝය."/>
        <aya index="102" text="ප්‍රතික්ෂේප කළවුන් මා හැර (තමන්) ආරක්ෂකයින් ලෙස මාගේ ගැත්තන්ව පත් කර ගැනීමට සිතන්නෝ ද? සැබැවින්ම අපි නිරය ප්‍රතික්ෂේපකයින්ට සංග්‍රහයක් වශයෙන් සූදානම් කළෙමු."/>
        <aya index="103" text="(නබිවරය, තමන්ගේ) ක්‍රියාවන්ගෙන් අලාභහානියට පත් වූවන් පිළිබඳව අපි නුඹලාට දැනුම් දෙන්නදැ'යි විමසවු."/>
        <aya index="104" text="(ඔවුන්) කවුරුන්ද යත් මෙලොව ජීවිතයෙහි ඔවුන්ගේ උත්සාහයන් නිෂ්ඵල විය. තවද ඔවුන් ක්‍රියාවෙන් යහපත කරමින් සිටින බව සිතති."/>
        <aya index="105" text="ඔවුහුමය තම පරමාධිපතිගේ සංඥාවන් හා (විනිශ්චය දින) ඔහුගේ හමුවීම ප්‍රතික්ෂේප කළවුන් වන්නෝ. එබැවින් ඔවුන්ගේ ක්‍රියාවන් නිෂ්ඵල විය. තවද (මළවුන්) නැගිටුවනු ලබන දින ඔවුන්(ගේ ක්‍රියාවන්) සඳහා කිසිදු අගයක් අපි නියම නොකරන්නෙමු."/>
        <aya index="106" text="ඔවුන් ප්‍රතික්ෂේප කර මාගේ සංඥාවන් හා මාගේ 'රසූල්වරුන්ව' සමච්චලයක් ලෙස ගත් හේතුවෙන් මෙය ඔවුන්ගේ ප්‍රතිවිපාකයයි. (එනම්) නිරයයි."/>
        <aya index="107" text="සැබැවින්ම කවුරුන් විශ්වාස කර යහකම් කළේ ද ඔවුනට සංග්‍රහයක් ලෙස ෆිර්දවුස් (නම් ස්වර්ග) උයන් විය."/>
        <aya index="108" text="එහි ඔවුන් සදාතනිකයෝ වෙති. ඔවුහු එයින් හැරී( පැමිණී)මට ප්‍රිය නොකරති."/>
        <aya index="109" text="(නබිවරය,) නුඹ පවසවු. &quot;මාගේ පරමාධිපතිගේ (මහිමය පිළිබඳ) වදන් (ලිවීම) සඳහා මහ මුහුද තීන්ත වුව ද මාගේ පරමාධිපතිගේ (මහිමය පිළිබඳ) වදන් (ලියා) අවසන් කිරීමට පෙර මහ මුහුද අවසන් වන්නේය. තවද අප එය(මහ මුහුද) මෙන් අතිරික්තව ගෙන ආවද (එය ද අවසන් වන්නේය).&quot;"/>
        <aya index="110" text="(නබිවරය,) නුඹ පවසවු &quot;සැබැවින්ම මම නුඹලා මෙන් මිනිසෙක්මය. මා වෙත 'වහී' (නම් දේව පණිවිඩය) පහළ කරනු ලබනුයේ 'නුඹලාගේ (සැබෑ) දෙවියන් එකම දෙවියෙකු (වන අල්ලාහ්)' යන්නෙන්ය. එබැවින් කවරෙකු තම පරමාධිපතිගේ හමුවීම අපේක්ෂා කරමින් සිටියේ ද ඔහු යහකම් ක්‍රියාවට නංවත්වා! තවද ඔහු තම පරමාධිපතිට නැමදුම් කිරීමෙහි කිසිවෙකුව ආදේශ නොකරත්වා!"/>
    </sura>
    <sura index="19" name="">
        <aya index="1" text="කාෆ්. හා. යා. අයින්. සාද්"/>
        <aya index="2" text="(මෙය) නුඹගේ පරමාධිපති ඔහුගේ ගැත්තෙකු වන 'zසකරිය්යාට' දැක් වූ දයාව මෙනෙහි කිරීමකි."/>
        <aya index="3" text="ඔහු තම පරමාධිපතිව රහස්‍යයව අමතා සිටි අවස්ථාවෙහිය."/>
        <aya index="4" text="&quot;මාගේ පරමාධිපතියාණනි, මා(ගේ ශරීරය) තුළ අස්ථි දුර්වල වී ඇත. මාගේ හිස පැසුණු කෙස් රොදින් විහිදී ඇත. තවද මාගේ පරමාධිපතියාණනි, නුඹගෙන් ප‍්‍රාර්ථනා කිරීමෙන් මා කිසිවිටෙක අභාග්‍යවන්තයෙකු නොවූයෙමි."/>
        <aya index="5" text="තවද සැබැවින්ම මම මගෙන් පසුව වූ භාරකරුවන් (නොමැතිකම) පිළිබඳව බියට පත් වෙමි. තවද මාගේ බිරිය (දරුවන් නොලත්) වඳ කාන්තාවකි. එබැවින් මට උරුමකම් පාන්නා වු ද තවද 'යඃකූබ්ගේ' පරපුරට ද උරුමකම් පාන්නා වු ද උරුමකාර( පුත‍්‍ර)යෙකු නුඹ වෙතින්ම මා හට පිරිනමනු මැනව! තවද ඔහුව තෘප්තියට ලක් වූවෙකු බවට පත් කරනු මැනව!&quot; යැයි ඔහු යැදියේය."/>
        <aya index="7" text="&quot;අහෝ 'zසකරිය්යා!' 'යහ්යා' නමැති පුතෙකු පිළිබඳව අපි නුඹට ශුභාරංචි පවසන්නෙමු. මීට පෙර එම නාමය ඇත්තෙකු පත් නොකළෙමු.&quot; (යැයි අල්ලාහ් ඔහුට ප‍්‍රතිචාර දැක්විය.)"/>
        <aya index="8" text="&quot;මාගේ පරමාධිපතියාණනි, මාගේ බිරිය වඳ කතක් වී මා මහලු වියේ අවාසනයට එළැඹ සිටිය දී කෙසේ නම් මට දරුවෙකු වේවි දැ?&quot;යි ඔහු පැවසුවේය.-"/>
        <aya index="9" text="'(කරුණ) එලෙසමය. &quot;එය මට පහසු කාර්යයකි. නුඹ කිසිවක් නොවී සිටිය දී මීට පෙර මා නුඹව මැව්වෙමි&quot; යන්නෙන් ඔබගේ පරමාධිපති පැවසුවේ යැ'යි ඔහු('ජිබ්රීල්') පැවසුවේය."/>
        <aya index="10" text="&quot;මාගේ පරමාධිපතියාණනි, (දරුවා පිළිබඳව) මා වෙත සාධකයක් ඇති කරනු මැනව!&quot; යැයි ඔහු පැවසුවේය. (එයට) &quot;නුඹගේ සාධකය වනුයේ නුඹ නිරෝගීව සිටිය ද ජනයා සමග රාත‍්‍රීන් තුනක් කතා කළ නොහැකි වීමය.&quot; යන්නෙන් (පරමාධිපති) පැවසුවේය."/>
        <aya index="11" text="මිහ්රාබ්( නම් නැමදුම් ස්ථානයෙ)හි සිට ඔහුගේ පිරිස වෙත පිටත්ව පැමිණ උදෑසන සහ සවස (අල්ලාහ්ව) පිවිතුරු කරනු.&quot; යැයි ඔවුන් වෙත සංඥා කළේය."/>
        <aya index="12" text="(පසුව එම දරුවා උපත ලැබීමෙන් අනතුරුව අල්ලාහ් ඔහුව අමතා) &quot;අහෝ යහ්යා! මෙම ධර්ම පුස්තකය('තව්රාතය') බලවත් ලෙස ග‍්‍රහණය කර ගනිවු.&quot; (යැයි පැවසුවේය.) තවද අපි ඔහුට කුඩා අවදියේම ප‍්‍රඥාව පිරිනැමුවෙමු."/>
        <aya index="13" text="තවද අපගෙන් වූ සෙනෙහස ද පිවිතුරුත්වය ද (පිරිනැමුවෙමු). ඔහු බිය භක්තිකයෙකු හා තම දෙමාපියන්ට උපස්ථාන කරන්නෙකු ද විය. තවද ඔහු දැඩි භාවයෙන් යුක්තයෙකු (හෝ) අකීකරුවන්නෙකු නොවීය."/>
        <aya index="15" text="ඔහු උපන් දිනහි ද ඔහු මරණයට පත් වන දිනහි ද ඔහු ජීවීව (මළවුන්) නැවත නැගිටුවනු ලබන දිනහි ද ඔහු කෙරෙහි 'සලාම්'(ශාන්තිය) හිමි වේවා!"/>
        <aya index="16" text="තවද (අල් කුර්ආන්) ධර්ම පුස්තකයෙහි 'මර්යම්' පිළිබඳව සිහිපත් කරවු. ඇය තම පිරිසෙන් වෙන් වී නැගෙනහිර පෙදෙසක හුදකලාවෙහි පසු වූ අවස්ථාව පිළිබඳවය."/>
        <aya index="17" text="ඇය ඔවුන්ගෙන් වෙන්ව තිරයක් (එල්වා) ගත්තාය. එවිට ('ජිබ්රීල්' නම්) අපගේ (පිවිතුරු) ආත්මය අපි ඇය වෙත එව්වෙමු. එවිට ඔහු ඇයට පූර්ණ මිනිසෙකු ලෙස නිරූපණය විය."/>
        <aya index="18" text="&quot;නුඹ බිය භක්තිකයෙකු නම් නුඹ(ගේ උවදුර) වෙතින් සැබැවින්ම මම කරුණාභරිතයාණන්ගෙන් ආරක්ෂාව පතමි&quot; යැයි ඇය පැවසුවාය."/>
        <aya index="19" text="&quot;සැබැවින්ම මම නුඹට පිවිතුරු දරුවෙකු ප‍්‍රදානය කිරීම සඳහා (පැමිණි) නුඹගේ පරමාධිපතිගේ දූතයෙකු වෙමි.&quot; යැයි ඔහු පැවසුවේය."/>
        <aya index="20" text="&quot;කිසිදු පිරිමියෙකු මා ස්පර්ශ කර නොතිබිය දී එමෙන්ම දුෂ්චරිතයක්ව මා නොසිටිය දී මට කෙසේ නම් දරුවෙකු වේදැ?&quot;යි ඇය පැවසුවාය."/>
        <aya index="21" text="'(කරුණ) එලෙසමය. &quot;එය මට පහසු කාර්යයකි. (අප ඔහුව බිහි කරනුයේ අප කෙරෙහි) ජනයාට සාධකයක් ලෙස ද අපගෙන් වූ දයාවක් ලෙස ද අපි ඔහුව පත් කරනු පිණිසය. තවද එය තීරණය කරනු ලැබූ කරුණක් විය.&quot; යන්නෙන් ඔබගේ පරමාධිපති පැවසුවේයැ'යි ඔහු('ජිබ්රීල්') පැවසුවේය."/>
        <aya index="22" text="එවිට ඇය ඔහුව (මව් කුසෙහි) පිළිසිඳ ගත්තාය. ඒ සමග ඇය දුර පෙදෙසකට හුදකලාවෙහි වෙන්ව ගියාය."/>
        <aya index="23" text="ප‍්‍රසූත වේදනාව ඇයව ඉඳි කඳක් වෙතට ගෙන ආවේය. &quot;අහෝ, මීට පෙර මා මරණයට පත්ව මුළුමණින්ම අමතක කරනු ලැබූවෙකු බවට පත් වූවා නම්,&quot; යැයි ඇය (වේදනාවෙන්)පැවසුවාය."/>
        <aya index="24" text="ඇයට පහළ (ස්ථානය)ක සිට ඇයව ඔහු('ජිබ්රීල්' මෙසේ) ඇමතීය. &quot;නුඹ දුක් නොවවු. නුඹගේ පරමාධිපති නුඹට පහළින් උල්පතක් ඇති කර ඇත. තවද ඉඳි කඳ නුඹ දෙසට සොලවවු. නුඹ වෙත නැවුම් පලතුරු එය හෙළනු ඇත. එබැවින් නුඹ (ඒවා) අනුභව කොට පානය කොට (තම පුත් උපත ලැබීමෙන්) නෙත් සිසිල් කර ගනිවු.මිනිසුන් අතුරින් කිසිවෙකු නුඹ දුටුවේ නම් 'කරුණාභරිතයා වෙනුවෙන් මා (නිහඬ) උපවාසයක් භාර වුණෙමි. එබැවින් අද දින කිසිදු මිනිසෙකු සමග මා කතා නොකරන්නෙමි'යි පවසවු.&quot;"/>
        <aya index="27" text="ඔහුව(දරුවාව) උසුලාගෙන ඇය ඇගේ ජනයා වෙත පැමිණියාය. (එවිට) &quot;අහෝ මර්යම්! සැබැවින්ම නුඹ මහා පිළිකුලක් ගෙන ආවෙහිය. අහෝ 'හාරූන්ගේ' සහෝදරිය! නුඹගේ පියා නරක මිනිසෙකු නොවීය. එමෙන්ම නුඹගේ මව ද දුෂ්චරිතය ඇත්තියක් නොවූවාය.&quot; යැයි ඔවුහු පැවසුවෝය."/>
        <aya index="29" text="එවිට ඇය ඔහු(දරුවා) දෙසට සංඥා කළාය. &quot;කුඩා දරුවෙකුව තොටිල්ලට වී සිටින්නෙකු සමග අපි කතා කරන්නේ කෙසේ දැ&quot;?යි ඔවුහු විමසා සිටියෝය."/>
        <aya index="30" text="(එවිට) ඔහු (මෙසේ) පැවසුවේය. &quot;සැබැවින්ම මම අල්ලාහ්ගේ ගැත්තෙකු වෙමි. ඔහු මා හට ධර්ම පුස්තකය පිරිනමා මා 'නබිවරයෙකු' බවට ද පත් කර ඇත."/>
        <aya index="31" text="තවද මා කොතැනක සිටියත් අභිවෘද්ධිමත් කෙනෙකු බවට පත් කර ඇත. තවද මා ජීවත්ව සිටින තාක් කල් 'සලාතය' හා 'zසකාතය' (ඉටු කිරීම) පිළිබඳව මා හට අණ කර ඇත."/>
        <aya index="32" text="තවද මාගේ මෑණියන්ට උපස්ථාන කරන්නෙකු ලෙස ද (පත් කර ඇත). ඔහු(අල්ලාහ්) මා දැඩිභාවයෙන් යුක්තයෙකු (හෝ) අභාග්‍යවන්තයෙකු බවට පත් නොකළේය."/>
        <aya index="33" text="තවද මා උපන් දිනහි ද මා මරණයට පත් වන දිනහි ද මා ජීවීව (මළවුන්) නැවත නැගිටුවනු ලබන දිනහි ද මා කෙරෙහි සලාම්(ශාන්තිය) හිමි වේවා!&quot;"/>
        <aya index="34" text="ඔහුය මර්යම්ගේ පුත් 'ඊසා'. ඔවුන් කුමක් විෂයෙහි වාද කරමින් සිටියේ ද එම සත්‍යයේ වදන (මෙය)යි."/>
        <aya index="35" text="කිසිදු දරුවෙකු (පුතෙකු ලෙස) ගැනීම අල්ලාහ්ට (අවශ්‍යතාවක්) නොවීය. ඔහු අති පිවිතුරුය. ඔහු යමක් තීන්දු කළ විට එයට ඔහු පවසනුයේ &quot;වනු&quot; යන්නෙනි. එවිට එය සිදු වනු ඇත."/>
        <aya index="36" text="&quot;සැබැවින්ම අල්ලාහ් මාගේ පරමාධිපති හා නුඹලාගේ ද පරමාධිපතිය. එබැවින් නුඹලා ඔහුට (පමණක්) නමදිවු. මෙය ඍජු මාර්ගයයි.&quot; (යන්නෙන් ඔහු පැවසුවේය.)"/>
        <aya index="37" text="(යුදෙව් හා කිතුනු) කණ්ඩායම් ඔවුන් අතර (ඔහු පිළිබඳව) මතභේද ඇති කර ගත්තෝය. ඉමහත් දිනය පැමිණීමෙන් විනාශය ප‍්‍රතික්ෂේප කළවුන්ටය."/>
        <aya index="38" text="ඔවුන් අප වෙත පැමිණෙන දින ඔවුන්ගේ ශ‍්‍රවණයේ තරම කෙතරම් ද! එසේම ඔවුන්ගේ බැල්මේ තරම කෙතරම් ද! නමුත් අද දින අපරාධකරුවෝ පැහැදිලි මුළාවෙහිය."/>
        <aya index="39" text="(දඬුවම සඳහා) කරුණ තීන්දු කරනු ලැබූ විට (අපරාධකරුවන්) දුකට පත් වන දිනය ගැන ඔවුනට අවවාද කරවු. තවද ඔවුන් (ලොවෙහි ඒ පිළිබඳව) අනවධානයෙහි සිටියෝය. තවද ඔවුන් විශ්වාස නොකරමින් සිටියෝය."/>
        <aya index="40" text="සැබැවින්ම අපමය මිහිතලය හා එය මත වූවන් උරුමකර ගනුයේ. තවද ඔවුන් නැවත පැමිණෙනුයේ අප වෙතමය."/>
        <aya index="41" text="තවද (අල් කුර්ආන්) ධර්ම පුස්තකයෙහි 'ඉබ්රාහීම්' පිළිබඳව ද සිහිපත් කරවු. සැබැවින්ම ඔහු ඉතා සත්‍යවාදීයෙකු (හා) 'නබිවරයෙකු' විය."/>
        <aya index="42" text="&quot;මාගේ පියාණනි, (කිසිවකට) සවන් දිය නොහැකි (කිසිවක් දෙස) බැලිය නොහැකි නුඹට කිසිදු ප‍්‍රයෝජනයක් කළ නොහැකි දෑ ඔබ නමදිනුයේ මන් දැ?&quot;යි ඔහු තම පියාගෙන් විමසා සිටි අවස්ථාව පිළිබඳවය."/>
        <aya index="43" text="(තවද 'ඉබ්රාහීම්' තම පියා අමතා) &quot;මාගේ පියාණනි, දැනුමෙන් ඔබ වෙත නොපැමිණි දෑ සැබැවින්ම මා වෙත පැමිණ ඇත. එබැවින් නුඹ මා පිළිපදිවු. මා නුඹට නිවැරදි මග පෙන්වා දෙමි.&quot;"/>
        <aya index="44" text="&quot;අහෝ මාගේ පියාණනි, ඔබ 'ෂෙයිතාන්ට' නැමදුම් නොකරන්න. සැබැවින්ම ෂෙයිතාන් පරම කරුණාභරිතයාණන්ට අකීකරුවෙකු විය.&quot;"/>
        <aya index="45" text="&quot;අහෝ මාගේ පියාණනි, කරුණාභරිතයාණන් වෙතින් දඬුවමක් ඔබට ස්පර්ශ වී ඔබ 'ෂෙයිතාන්ගේ' මිතුරෙකු වීම පිළිබඳව මම බිය වන්නෙමි.&quot; (යනුවෙන් ද පැවසීය.)"/>
        <aya index="46" text="(එවිට) &quot;අහෝ 'ඉබ්රාහීම්' නුඹ මාගේ දෙවිවරුන් පිළිකුල් කරන්නෙක් ද? නුඹ (එසේ කිරීමෙන්) නොවැළකුණේ නම් සැබැවින්ම නුඹට ගල් ගසන්නෙමි. දිගු කලක් මගෙන් වෙන් වී සිටිවු.&quot; යැයි ඔහු(ගේ පියා වන ආzසර්) පැවසුවේය."/>
        <aya index="47" text="&quot;ඔබට ශාන්තියයි! ඔබ වෙනුවෙන් මා මාගේ පරමාධිපතිගෙන් සමාව මතු අයැදින්නෙමි. සැබැවින්ම ඔහු මා ගැන පැහැදීමක් ඇත්තෙකු විය. තවද නුඹලාගෙන් ද අල්ලාහ් හැර නුඹලා නමදින දැයින් ද මම ඉවත් වන්නෙමි. තවද මම මාගේ පරමාධිපතිගෙන් ප‍්‍රාර්ථනා කරන්නෙමි. (එවිට) මාගේ පරමාධිපතිගෙන් ප‍්‍රාර්ථනා කිරීමෙන් මා අභාග්‍යවන්තයෙකු නොවන්නට පුළුවනැ.&quot;යි ඔහු පැවසුවේය."/>
        <aya index="49" text="ඔවුන්ගෙන් හා අල්ලාහ් හැර ඔවුන් නමදිමින් සිටින දැයින් ඔහු ඉවත් වී (දේශාන්තරණය කර) ගිය කල්හි අපි ඔහුට 'ඉස්හාක්ව'ද (ඔහුගේ පරපුරෙන්) 'යඃකූබ්ව'ද ප‍්‍රදානය කළෙමු. තවද සියල්ලන්වම අපි 'නබිවරුන්' වශයෙන් පත් කළෙමු."/>
        <aya index="50" text="තවද අපි ඔවුනට අපගේ දයාවෙන් (සම්පත්) ප‍්‍රදානය කළෙමු. තවද අපි ඔවුනට උසස් ප‍්‍රශංසාව ද ඇති කළෙමු."/>
        <aya index="51" text="තවද (අල් කුර්ආන්) ධර්ම පුස්තකයෙහි 'මූසා' පිළිබඳව ද මෙනෙහි කරවු. සැබැවින්ම ඔහු (අල්ලාහ් විසින්) තෝරා ගනු ලැබූවෙකු විය. තවද 'රසූල්වරයෙකු' ද 'නබිවරයෙකු' ද විය."/>
        <aya index="52" text="තූර්( කන්දෙ)හි දකුණු දෙසින් අපි ඔහුව ඇමතුවෙමු. තවද (අප සමග) කතා කරන්නෙකු ලෙස අපි ඔහුව සමීප කළෙමු."/>
        <aya index="53" text="තවද අපගේ දයාවෙන් ඔහුගේ සහෝදර 'හාරූන්ව' 'නබිවරයෙකු' වශයෙන් අපි ඔහුට ප‍්‍රදානය කළෙමු."/>
        <aya index="54" text="තවද (අල් කුර්ආන්) ධර්ම පුස්තකයෙහි 'ඉස්මාඊල්' පිළිබඳව ද සිහිපත් කරවු. සැබැවින්ම ඔහු (දුන්) ප‍්‍රතිඥාව ඉටු කරන්නෙකු විය. තවද ඔහු 'රසූල්වරයෙකු' ද 'නබිවරයෙකු' ද විය."/>
        <aya index="55" text="තවද ඔහු තම පවුලට 'සලාතය' හා 'zසකාතය' (ඉටු කිරීම) පිළිබඳව අණ කරන්නෙකුව සිටියේය. තවද ඔහු තම පරමාධිපති අබියස තෘප්තියට පත්වූවෙකුව සිටියේය."/>
        <aya index="56" text="තවද (අල් කුර්ආන්) ධර්ම පුස්තකයෙහි 'ඉද්රීස්' පිළිබඳව ද සිහිපත් කරවු. සැබැවින්ම ඔහු මහත් සත්‍යවාදියෙකු ද 'නබිවරයෙකු' ද විය."/>
        <aya index="57" text="තවද අපි ඔහුව (තරාතිරමෙන්) උසස් ස්ථානයකට නංවාලීමු."/>
        <aya index="58" text="'ආදම්ගේ' පරපුරෙන් ද 'නූහ්' සමග අපි (යාත‍්‍රාවෙහි) ඉසිලු අයගෙන් ද 'ඉබ්රාහීම්' හා 'ඉස්රාඊල්ගේ' පරපුරෙන් ද අප යහ මග පෙන්වා තෝරා ගත් අයගෙන් ද වූ 'නබිවරුන්' අතුරින් තමන් කෙරෙහි අල්ලාහ් ආශිර්වාද කළවුන් මොවුන්මය. තවද ඔවුන් කෙරෙහි කරුණාභරිතයාණන්ගේ වදන් පාරායනය කරනු ලැබූ විට අඬා වැළපෙමින් 'සුජූද්' කරමින් වැටෙණු ඇත."/>
        <aya index="59" text="ඔවුනට පසු 'සලාතය' පැහැර හරින තවද (නරක) ආශාවන් අනුගමනය කරන පරම්පරාවක් පැමිණියේය. එබැවින් ඔවුන් 'ගයි' (නම් නිරයේ මිටියාවත) මුණ ගැසෙනු ඇත."/>
        <aya index="60" text="නමුත් පශ්චාත්තාප වී විශ්වාස කොට යහකම් කළවුන් හැර. එබැවින් ඔවුහු ස්වර්ගයට පිවිසෙන්නෝය. ඔවුහු සුළුවකින් හෝ අපරාධ කරනු නොලබන්නෝය."/>
        <aya index="61" text="(ඒවා), ගුප්තව තිබිය දී කරුණාභරිතයාණන් තම ගැත්තන්ට ප‍්‍රතිඥා දුන් සදාතනික (ස්වර්ග) උයන්ය. සැබැවින්ම කරුණ නම් ඔහුගේ ප‍්‍රතිඥාව ඉටු වන්නක්ය."/>
        <aya index="62" text="එහි 'සලාම්'(ශාන්තිය) මිස කිසිදු නිෂ්ඵල වදනක් නොඅසන්නෝය. ඔවුනට එහි උදෑසන හා සවස සැප සම්පත් ඇත."/>
        <aya index="63" text="එය අපගේ ගැත්තන් අතුරින් බිය භක්තිමත්ව සිටියවුන්ට අප උරුම කර දෙන ස්වර්ගයයි."/>
        <aya index="64" text="&quot;(නබිවරය,) නුඹගේ පරමාධිපතිගේ නියෝගයෙන් හැර අපි පහළ නොවන්නෙමු. අප ඉදිරියේ(මතුලොව) ඇති දෑ ද අපට පසුපසින් ඇති(මෙලොව) දෑ ද ඒවා අතර ඇති දෑ ද ඔහු සතුය. තවද නුඹගේ පරමාධිපති අමතක කර දමන්නෙකු නොවීය.&quot; (යැයි 'ජිබ්රීල්' ඇමතීය.)"/>
        <aya index="65" text="(අල්ලාහ්) අහස්හි හා මිහිතලයෙහි ද ඒ දෙක අතර ඇති දෑහි ද පරමාධිපතිය. එබැවින් නුඹ ඔහුට (පමණක්) නැමදුම් කරවු. ඔහුට නැමදුම් කිරීමෙහි ඉවසීමෙන් සිටිවු. ඔහුට නාමයෙහි සමාන අයෙකු නුඹ දන්නෙහි ද?"/>
        <aya index="66" text="තවද &quot;මා මරණයට පත් වූ පසුවත් (මළවුන්) ජීවමානව නැවත මා පිට කරනු ලබන්නේ දැ?&quot;යි මිනිසා පවසයි."/>
        <aya index="67" text="මීට පෙර කිසිවක්ව නොසිටිය දී සැබැවින්ම අපි ඔහුව මැවූ බව මිනිසා මෙනෙහි නොකරන්නේ ද?"/>
        <aya index="68" text="නුඹගේ පරමාධිපතිගේ නාමයෙන්, සැබැවින්ම ඔවුන් හා 'ෂෙයිතාන්වරුන්ව' අපි එක් රැස් කර පසුව සැබැවින්ම ඔවුන්ව අපි නිරය වටා දණින් ගෙන එන්නෙමු.-"/>
        <aya index="69" text="පසුව සෑම කණ්ඩායමකින්ම, ඔවුන් අතුරින් කවුරුන් පරම කරුණාභරිතයාණන්ට පිටුපෑමෙන් ඉතා දැඩිව සිටියේ ද සැබැවින්ම අපි ඔවුන්ව (දඬුවමට) මුලිනුපුටා ගන්නෙමු."/>
        <aya index="70" text="පසුව එහි පිවිස දැවීමට ඉතා සුදුස්සන් පිළිබඳව මැනවින් දන්නේ අපමය."/>
        <aya index="71" text="නුඹලා අතුරින් කිසිවෙකු (හෝ) එයට අවතීර්ණවන්නෙකු මිස නැත. මෙය නුඹගේ පරමාධිපති මත වූ ස්ථීර තීන්දුවක් විය."/>
        <aya index="72" text="පසුව අපි බිය බැතිමත් වූවන්ව මුදවා ගන්නෙමු. තවද අපි අපරාධකරුවන්ව එහි දණින් සිටින්නන් ලෙස අත් හරින්නෙමු."/>
        <aya index="73" text="(ලොවෙහිදී) අපගේ වදන් පැහැදිලිව ඔවුන් වෙත පාරායනය කරනු ලැබූ කල්හි &quot;(අප) දෙපිරිස අතුරින් නිලයෙන් ඉතා ශ්‍රේෂ්ඨයින් හා සභාවෙන් ඉතා අලංකාර වූවන් වන්නේ කවුරුන් දැ?&quot;යි ප‍්‍රතික්ෂේප කළවුන් විශ්වාස කළවුන්ට පවසා සිටියෝය."/>
        <aya index="74" text="ඔවුනට පෙර මෙවලමින් හා පෙනුමෙන් ඉතා උසස් වූ පරම්පරාවන් අතුරින් කොපමණක් අපි විනාශ කළෙමු ද?"/>
        <aya index="75" text="(නබිවරය,) &quot;කවරෙකු නොමග වී ද ඔහුට කරුණාභරිතයාණන් (අවකාශය) දීර්ඝ කිරීමකින් දීර්ඝ කරන්නේය. කෙතරම් (දුරට)දයත් ඔවුනට ප‍්‍රතිඥා දෙනු ලැබූ දෑ වන දඬුවම හෝ (ලොව අවසන්) හෝරාව ඔවුන් දකින තුරුය. එවිට නිලයෙන් ඉතා නපුරු හා සේනාංකයෙන් ඉතා දුර්වල කවරෙකු දැ?යි ඔවුන් මතු දැන ගන්නෝය.&quot; යැයි පවසවු."/>
        <aya index="76" text="තවද යහමග ලැබූවන්ට අල්ලාහ් යහමග අධික කරන්නේය. නිතැතිව පවතින යහකම් නුඹගේ පරමාධිපති අබියස තිළිණයෙන් ශ්‍රේෂ්ඨය. තවද නැවත යොමු වන ස්ථානයෙන් ද ශ්‍රේෂ්ඨය."/>
        <aya index="77" text="(නබිවරය,) අපගේ වදන් ප‍්‍රතික්ෂේප කොට &quot;සැබැවින්ම මට ධනය ද දරුවන් ද පිරිනමනු ලැබේ&quot; යැයි පැවසූ අයව නුඹ දුටුවෙහි ද?"/>
        <aya index="78" text="ඔහු (එසේ පැවසීමට) ගුප්ත දෑ එබී බැලුවේ ද? එසේත් නොමැති නම්, කරුණාභරිතයාණන් වෙතින් ගිවිසුමක් ගත්තේ ද?"/>
        <aya index="79" text="එසේ නොව, ඔහු පවසන දෑ අපි ලේඛනය කරන්නෙමු. තවද අපි ඔහුට අධික ලෙස දඬුවම අධික කරන්නෙමු."/>
        <aya index="80" text="තවද ඔහු පවසන දේ අපි ඔහුගෙන් උරුම කර ගන්නෙමු. තවද ඔහු (විනිශ්චය දින දී) අප වෙත තනිවම පැමිණෙන්නේය."/>
        <aya index="81" text="තවද ඔවුහු (අල්ලාහ්ගේ දඬුවමින් මිදීමට) තමන්ට බලයක් වනු පිණිස අල්ලාහ් හැර වෙනත් දෙවිවරුන් ගත්තෝය."/>
        <aya index="82" text="එසේ නොව. ඔවුහු(මිථ්‍යා දෙවිවරුන්, තමන්ට) ඔවුන් නැමදුම් කිරීම මතු ප‍්‍රතික්ෂේප කොට ඔවුහු ඔවුනට විරුද්ධ වන්නෝය."/>
        <aya index="83" text="අපි 'ෂෙයිතාන්වරුන්ව' ප‍්‍රතික්ෂේපකයින් වෙත (පාපය කරා) දැඩි පෙලඹවීමකින් ඔවුන්ව පොලඹවන්නන් ලෙස එවා සිටි බව නුඹ නොදුටුවෙහි ද?"/>
        <aya index="84" text="එබැවින් ඔවුන් කෙරෙහි (දඬුවම් පැමිණිය යුතු යැයි) නුඹ ඉක්මන් නොවවු. සැබැවින්ම ඔවුන්(ගේ ජීවිතය) සඳහා අපි ගණන් කරනුයේ (නියමිත දින) ගණනක් පමණකි."/>
        <aya index="85" text="බිය භක්තිකයින්ව කරුණාභරිතයාණන් වෙත කණ්ඩායමක් වශයෙන් (ගෞරවාන්විතව) අප රැස් කර වැරදිකරුවන්ව නිරය වෙත පිපාසිකයින් ලෙස අප ඇදගෙන යන දින (සිහිපත් කරවු.)"/>
        <aya index="87" text="කරුණාභරිතයාණන් අබියස ගිවිසුමක් ගත් අය හැර (එදින අන් අය වෙනුවෙන්) රෙකමදාරු වීමේ හිමිකම ඔවුන් නොලදති."/>
        <aya index="88" text="තවද &quot;කරුණාභරිතයාණන් (තමන්ට) පුතෙකු ගත්තේය&quot; යැයි (යුදෙව්, කිතුණු) ඔවුහු පැවසුවෝය."/>
        <aya index="89" text="සැබැවින්ම නුඹලා මහත් පිළිකුල් දැයක්(ප‍්‍රකාශයක්) ගෙන ආවෙහුය."/>
        <aya index="90" text="එ(ම ප‍්‍රකාශ)යෙන් අහස් බිඳී මහපොළොව ද පැළී කඳු සුනු විසුනු වී වැටෙන්නට තරම් විය."/>
        <aya index="91" text="(එය) &quot;කරුණාභරිතයාණන්ට පුතෙකු ඇතැ&quot;යි ඔවුහු වාද කළ හේතුවෙනි."/>
        <aya index="92" text="පුතෙකු ගැනීම (අල්ලාහ් වන) කරුණාභරිතයාණන්ට කිසිදු අවශ්‍යතාවක් නොවීය."/>
        <aya index="93" text="අහස්හි හා මිහිතලයේ සිටින සෑම කෙනෙකුම කරුණාභරිතයාණන් වෙත ගැත්තන් ලෙස පැමිණෙන්නන් මිස නැත."/>
        <aya index="94" text="සැබැවින්ම ඔහු ඔවුන්ව සටහන් කර ඇත. තවද නියමිත ගණනයකින් ගණන් කර ද ඇත."/>
        <aya index="95" text="තවද ඔවුන් සියල්ලෝම මළවුන් නැගිටුවනු ලබන දින තනිවම පැමිණෙන්නෝය."/>
        <aya index="96" text="සැබැවින්ම විශ්වාස කොට යහකම් කළවුන් නම් (අල්ලාහ් වන) කරුණාභරිතයාණන් ඔවුනට සෙනෙහස ඇති කරවන්නේය."/>
        <aya index="97" text="(නබිවරය,) නුඹගේ දිවෙන් අපි එ(ම අල් කුර්ආන)ය පහසු කළේ බිය භක්තිකයින්ට එමගින් නුඹ ශුභාරංචි පවසනු පිණිස ද මුරණ්ඩු පිරිසකට එමගින් නුඹ අවවාද කරනු පිණිස ද වේ."/>
        <aya index="98" text="තවද ඔවුනට පෙර වූ (ප‍්‍රතික්ෂේපක) පරම්පරාවන් කොපමණක් අපි විනාශ කර ඇත්තෙමු ද? ඔවුන්ගෙන් කිසිවෙකු පිළිබඳවත් නුඹට හැගෙන්නේ ද? එසේ නොමැති නම් කෙඳිරි ගෑමකට හෝ නුඹ සවන් දෙන්නෙහි ද?"/>
    </sura>
    <sura index="20" name="">
        <aya index="1" text="තා, හා."/>
        <aya index="2" text="(නබිවරය,) නුඹ අපහසුතාවට පත් වනු පිණිස අපි අල් කුර්ආනය නුඹ කෙරෙහි පහළ නොකළෙමු."/>
        <aya index="3" text="(අල්ලාහ්ට) බිය වන්නන්ට මෙනෙහි කිරීමක් වශයෙන් මිස (අපි එය පහළ නොකළෙමු)."/>
        <aya index="4" text="(මෙම අල් කුර්ආනය) මිහිතලය හා උස් අහස් මැවූ කෙනා( වන අල්ලාහ්)ගෙන් වූ පහළ කිරීමක් වශයෙනි."/>
        <aya index="5" text="කරුණාභරිතයාණන් (වන අල්ලාහ්) 'අර්ෂය' මත (ඔහුගේ ගෞරවයට සුදුසු අයුරින්) &quot;ඉස්තිවා&quot; විය."/>
        <aya index="6" text="අහස්හි ඇති දෑ ද මිහිතලයෙහි ඇති දෑ ද ඒ දෙක අතර ඇති දෑ ද (පොළොවෙහි ඇති) පසට යටින් ඇති දෑ ද ඔහුට හිමිය."/>
        <aya index="7" text="(නබිවරය,) නුඹ (නුඹගේ) ප‍්‍රකාශය හඬ නගා පැවසුව ද සැබැවින්ම අල්ලාහ් රහස්‍ය දෑ හා ඊටත් වඩා සැඟවුණු දෑ දන්නේය."/>
        <aya index="8" text="අල්ලාහ්, ඔහු හැර (නැමදුමට) වෙනත් දෙවියෙකු නොමැත. ඔහුට අලංකාර නාමයන් ඇත."/>
        <aya index="9" text="'මූසාගේ' වෘත්තාන්තය නුඹ වෙත පැමිණියේ ද?"/>
        <aya index="10" text="ඔහු(මූසා) ගින්නක් දුටු විට තම පවුලට &quot;නුඹලා රැඳී සිටිවු. සැබැවින්ම මම ගින්නක් දුටුවෙමි. එයින් නුඹලාට ගිනි මැලයක් මා ගෙන එන්නට හැකිය. නැතහොත් එම ගින්න මගින් මා මාර්ගයක් ලබා ගන්නට හැකි යැයි ඔහු පැවසුවේය."/>
        <aya index="11" text="එබැවින් ඔහු එහි පැමිණි කල්හි 'අහෝ මූසා' යැයි අමතනු ලැබුවේය."/>
        <aya index="12" text="&quot;සැබැවින්ම මම නුඹගේ පරමාධිපතිය. එබැවින් නුඹගේ පාවහන් යුගල ගලවවු. සැබැවින්ම නුඹ 'තුවා' නම් පරිශුද්ධ මිටියාවතෙහිය."/>
        <aya index="13" text="තවද මම නුඹව (නබිත්වය සඳහා) තෝරා ගත්තෙමි. එබැවින් 'වහී' (දේව පණිවිඩ ලෙස) පහළ කරනු ලබන දෑට නුඹ සවන් දෙවු."/>
        <aya index="14" text="සැබැවින්ම මම අල්ලාහ් වෙමි. මා හැර වෙනත් දෙවියෙකු නොමැත. එබැවින් නුඹ මා නමදිවු. මා මෙනෙහි කරනු පිණිස 'සලාතය' ස්ථාපිත කරවු."/>
        <aya index="15" text="සැබැවින්ම (ලොව අවසන්) හෝරාව පැමිණෙන්නකි. සෑම ආත්මයක්ම තමන් උත්සහ කරන දෑ අනුව ප‍්‍රතිඵල දෙනු ලබනු පිණිස එය(අවසන් හෝරාව) මා සඟවා තබා ඇත්තෙමි."/>
        <aya index="16" text="එය(අවසන් හෝරාව) විශ්වාස නොකර තම මනෝ ඉච්ඡාව අනුගමනය කළ අය එ(ම විශ්වාස)යෙන් නුඹව නොවැළැක්විය යුතුය. එසේ (නුඹ කළේ) නම් නුඹ විනාශයට පත් වනු ඇත.&quot; (යැයි අල්ලාහ් පවසා)"/>
        <aya index="17" text="&quot;අහෝ මූසා! නුඹගේ දකුණතෙහි ඇත්තේ කුමක් දැ?&quot;(යි ඇසුවේය.)"/>
        <aya index="18" text="&quot;එය මාගේ සැරයටියයි. (ඇතැම් විට) මම ඒ මත හාන්සි වන්නෙමි. තවද (ඇතැම් විට) එමගින් මා මාගේ එළුවන් සඳහා (අතු කොළ) කඩා දෙමි. තවද එහි මට වෙනත් භාවිතයන් ද ඇතැ&quot;(යි 'මූසා'පැවසුවේය.)"/>
        <aya index="19" text="&quot;අහෝ මූසා! නුඹ එය (බිම) දමවු&quot; යැයි ඔහු(අල්ලාහ්) පැවසුවේය.-"/>
        <aya index="20" text="එවිට ඔහු එය (බිම) දැමුවේය. එසැණින් එය වේගයෙන් ගමන් කරන සර්පයෙකු විය."/>
        <aya index="21" text="&quot;එය අල්ලා ගනිවු. තවද නුඹ බිය නොවවු. අපි එය එහි පෙර ස්වභාවයටම නැවත පත් කරන්නෙමු."/>
        <aya index="22" text="තවද නුඹගේ අත නුඹගේ (බාහුව යටින් වූ කිහිල්ල) පැත්තට එක් කර ගනිවු. තවත් සාධකයක් ලෙස එ(ම අත්ල)ය කිසිදු නරක( රෝගය)කින් තොරව සුදුවන්ව (දිලිසෙමින්) පිට වන්නේය."/>
        <aya index="23" text="(මෙය) අපගේ මහත් වූ සාධකයන් අතුරින් නුඹට අපි ගෙන හැර පෙන්වනු පිණිසය."/>
        <aya index="24" text="&quot;නුඹ 'ෆිර්අවුන්' වෙත යවු. සැබැවින්ම ඔහු සීමාව ඉක්ම වීය.&quot; (යැයි අල්ලාහ් පැවසුවේය.)"/>
        <aya index="25" text="(එවිට) ඔහු ('මූසා' මෙසේ) පැවසුවේය. &quot;මාගේ පරමාධිපතියාණනි, මාගේ හදවත මා වෙනුවෙන් විවෘත කරනු මැනව."/>
        <aya index="26" text="තවද මාගේ කටයුත්ත මට පහසු කර දෙනු මැනව!"/>
        <aya index="27" text="මාගේ දිවෙන් ගැටය ලිහිල් කරනු මැනව!"/>
        <aya index="28" text="(එවිට) ඔවුහු මාගේ ප‍්‍රකාශය අවබෝධ කර ගනු ඇත."/>
        <aya index="29" text="තවද මාගේ පවුලෙන් මට සහකරුවෙකු පත් කරනු මැනව!"/>
        <aya index="30" text="(එනම්) මාගේ සහෝදර 'හාරූන්ව' (පත් කරනු මැනව!)"/>
        <aya index="31" text="ඔහු මගින් මාගේ පිට කොන්ද ශක්තිමත් කරනු මැනව!"/>
        <aya index="32" text="තවද මාගේ කටයුත්තෙහි ඔහුව ද හවුල් කරනු මැනව!"/>
        <aya index="33" text="(මේ සියල්ල) අපි නුඹව අධික ලෙස පිවිතුරු කරනු පිණිසය."/>
        <aya index="34" text="තවද අපි නුඹව අධික ලෙස මෙනෙහි කරනු පිණිස ද ය."/>
        <aya index="35" text="සැබැවින්ම නුඹ අප පිළිබඳව සර්ව සුපරික්ෂාකාරීව සිටියෙහිය.&quot;"/>
        <aya index="36" text="&quot;අහෝ මූසා! නුඹගේ ඉල්ලීම දෙනු ලැබ ඇතැ&quot;යි ඔහු(අල්ලාහ්) පැවසුවේය."/>
        <aya index="37" text="තවද සැබැවින්ම අපි (මීට පෙර) තවත් වතාවක් නුඹ කෙරෙහි උපකාර කර ඇත්තෙමු."/>
        <aya index="38" text="වහී පහළ කරනු ලැබිය යුතු දෑ නුඹගේ මව වෙත අපි පහළ කළ කල්හි (ද අපි උපකාර කළෙමු)."/>
        <aya index="39" text="(එනම් ළදරු වියේ සිටි) මොහුව පෙට්ටිය තුළට බහා එය ගඟහි දමවු. එවිට ගඟ එ(ම පෙට්ටි)ය ඉවුරට ගොඩ දමයි. මාගේ සතුරා ද ඔහුගේ සතුරා ද (වන 'ෆිර්අවුන්') එය ගනු ඇත. තවද (දුටුවන් ප්‍රිය කරන පරිදි 'මූසා' වන) නුඹ කෙරෙහි මාගෙන් වූ සෙනෙහසක් පෑවෙමි. තවද නුඹ මාගේ අධීක්ෂණය යටතේ වැඩෙනු පිණිස ද වේ."/>
        <aya index="40" text="(අහෝ මූසා!) නුඹගේ සහෝදරිය (ෆිර්අවුන්ගේ පවුල වෙත නුඹව සොයමින්) ගමන් කළ අවස්ථාව (සිහිපත් කරවු). පසුව ඇය (ඔවුන්ට) &quot;මොහුව හදාවඩා ගන්නා කෙනෙක්(මවක්) පිළිබඳව මා නුඹලාට දන්වන්න දැ?&quot;යි පවසා සිටියාය. එවිට අපි නුඹගේ මව වෙත ඇයගේ දෑස් පිනවීම පිණිස ද ඇය දුක් නොවනු පිණිස ද නැවත නුඹව ලබා දුන්නෙමු. තවද නුඹ ප‍්‍රාණයක් ඝාතනය කළෙහිය. එවිට අපි නුඹව දුකින් මුදවා ගත්තෙමු. තවද අපි නුඹව (මහත්) පිරික්සුමකින් පිරික්සුම් කළෙමු. තවද මද්යන් වැසියන් සමග වසර ගණනාවක් නුඹ රැඳී සිටියෙහිය. (මේ සියල්ලටම) පසුව අහෝ මූසා! නුඹ (අප) සැලසුම් කළ වේලාවට අනුව (මෙහි) පැමිණියේය."/>
        <aya index="41" text="&quot;මා(ගේ දූත මෙහෙවර) වෙනුවෙන් නුඹව මා තෝරා ගත්තෙමි."/>
        <aya index="42" text="නුඹ ද නුඹගේ සහෝදරයා ද මාගේ සංඥාවන් සමග යවු. මා සිහිපත් කිරීමෙහි නුඹ දෙපළ දුර්වල නොවවු."/>
        <aya index="43" text="නුඹලා දෙදෙනා 'ෆිර්අවුන්' වෙත යවු. සැබැවින්ම ඔහු සීමාව ඉක්ම වීය."/>
        <aya index="44" text="එබැවින් නුඹලා දෙදෙනා මෘදු වදනින් ඔහු සමග කතා කරවු. ඔහු (එමගින්) උපදෙස් ලබන්නට හෝ බියවන්නට පුළුවන.&quot; (යැයි අල්ලාහ් පැවසුවේය.)"/>
        <aya index="45" text="&quot;අපගේ පරමාධිපතියාණනි, ඔහු අපට එරෙහිව (හිංසා කිරීමට) ඉක්මන් වනු ඇතැ'යි හෝ සීමාව ඉක්මවා කටයුතු කරනු ඇතැ'යි සැබැවින්ම අපි බිය වන්නෙමු.&quot; යැයි ඔවුන් දෙදෙනා පැවසුවෝය."/>
        <aya index="46" text="&quot;නුඹලා දෙදෙනා බිය නොවවු. සැබැවින්ම මම නුඹලා දෙදෙනා සමග සිටිමි. (තවද 'ෆිර්අවුන්' පවසන දෑ) මම සවන් දෙන්නෙමි. තවද (ඔහු කරන දෑ) මම බලන්නෙමි.&quot; යැයි ඔහු(අල්ලාහ්) පැවසුවේය."/>
        <aya index="47" text="පසුව නුඹලා දෙදෙනා ඔහු වෙත යවු. (එහි ගොස්) &quot;සැබැවින්ම අප දෙදෙනා නුඹගේ පරමාධිපතිගේ 'රසූල්වරුන්ය'. එබැවින් අප සමග 'ඉස්රාඊල්ගේ' දරුවන්ව යවවු. තවද නුඹ ඔවුනට දඬුවම් නොකරවු. සැබැවින්ම අපි නුඹගේ පරමාධිපතිගෙන් වූ සංඥාවක් නුඹ වෙත ගෙන ආවෙමු. තවද යහ මග අනුගමනය කළවුන් කෙරෙහි සලාම්(ශාන්ති)ය අත් වේවා!&quot; යැයි නුඹලා දෙදෙනා පවසවු."/>
        <aya index="48" text="&quot;අසත්‍යය කර පිටුපා ගියවුන් කෙරෙහි සැබැවින්ම දඬුවම ඇතැ&quot;යි අප වෙත 'වහී' (දේව පණිවිඩ) පහළ කරනු ලැබ ඇත. (යැයි ද පවසවු.)"/>
        <aya index="49" text="&quot;අහෝ මූසා! නුඹලා දෙදෙනාගේ පරමාධිපති කවුරුන්දැ?&quot;යි ඔහු('ෆිර්අවුන්') විමසුවේය."/>
        <aya index="50" text="&quot;අපගේ පරමාධිපති සෑම වස්තුවකටම එයට නියමිත ස්වභාවය ලබා දී පසුව මග පෙන්වා දුන් කෙනා යැ&quot;යි ඔහු(මුසා) පැවසුවේය."/>
        <aya index="51" text="&quot;එසේ නම් මුල් පරම්පරාවන්ගේ තත්ත්වය කුමක් දැ?&quot;යි ඔහු විමසුවේය."/>
        <aya index="52" text="&quot;ඒ පිළිබඳව දැනුම මාගේ පරමාධිපති අබියස ලේඛනයකය. මාගේ පරමාධිපතිට වරදින්නේ නැත. තවද ඔහු අමතක කරන්නේ ද නැත."/>
        <aya index="53" text="(ඔහු) කවුරුන්ද යත් නුඹලාට මිහිතලය (තොටිල්ලක් මෙන්) යහනාවක් බවට පත් කළේය. තවද ඔහු නුඹලාට එහි (ගමන් කිරීම පිණිස) මාර්ගයන් ඇති කළේය. ඔහු අහසින් (වැසි) ජලය පහළ කළේය. එමගින් විවිධාකාර බෝග වගාවන් යුගල වශයෙන් අපි පිට කළෙමු."/>
        <aya index="54" text="නුඹලා (එයින්) අනුභව කරවු. තවද නුඹලාගේ පශු කුලයට අයත් 'සතුන්ට' ද තණ බුදින්නට දෙවු. සැබැවින්ම එහි බුද්ධිය ඇත්තවුන්ට සංඥාවන් ඇත."/>
        <aya index="55" text="එයින්(පොළොවේ ඇති පස් වලින්) අපි නුඹලාව මැව්වෙමු. තවද අප නුඹලාව නැවත එහි යොමු කරන්නෙමු. තවද අපි තවත් වතාවක් නුඹලාව එයින් (විනිශ්චය දිනයෙහි) පිට කරන්නෙමු."/>
        <aya index="56" text="අපගේ සංඥාවන් සියල්ල අපි ඔහුට('ෆිර්අවුන්ට') පෙන්වූයෙමු. නමුත් ඔහු (ඒවා) අසත්‍යය කර (අල්ලාහ්ට) පිටුපෑවේය."/>
        <aya index="57" text="&quot;අහෝ මූසා! නුඹගේ හූනියම මගින් අපගේ භූමියෙන් නුඹ අපව පිටුවහල් කරන්නට ද නුඹ අප වෙත පැමිණියේ?&quot; යැයි ඔහු(ෆිර්අවුන්) පැවසුවේය."/>
        <aya index="58" text="&quot;එවිට සැබැවින්ම මෙවැනිම හූනියමක් අප ද නුඹ වෙත ගෙන එන්නෙමු. එබැවින් අප ද නුඹ ද එය කඩ නොකරන මධ්‍යස්ථ වූ ස්ථානයක අප අතර ද නුඹ අතර ද නියම( කරන ලද දින)යක් පත් කර ගනිවු.&quot; (යැයි ද ෆිර්අවුන් පැවසුවේය.)"/>
        <aya index="59" text="&quot;නුඹලාගේ නියම( කරන ලද දින)ය (අවුරුදු දිනය වන) අලංකාරමත් දිනයයි. තවද (එහි) මිනිසුන් සියල්ල පෙරවරුවේ රැස් කරනු ලැබේ.&quot; යැයි ඔහු('මූසා') පැවසුවේය."/>
        <aya index="60" text="පසුව ෆිර්අවුන් හැරී ගොස් ඔහුගේ කුමන්ත‍්‍රණ (කළ හූනියම්කරුවන්) එක් රැස් කර පසුව (මූසා වෙත) පැමිණියේය."/>
        <aya index="61" text="(හූනියම්කරුවන් එක් රැස් වූ පසු) මූසා ඔවුනට &quot;නුඹලාට විනාශය අත් වේවා! අල්ලාහ්ට එරෙහිව නුඹලා බොරුවක් නොගොතවු. එසේ (නුඹලා ගෙතුවේ) නම් ඔහු නුඹලාව දඬුවමකින් විනාශ කර දමනු ඇත. තවද බොරු ගෙතූවන් අලාභයට පත් විය&quot; යැයි පැවසුවේය."/>
        <aya index="62" text="එවිට (හූනියම්කාර) ඔවුන් අතර ඔවුන්ගේ කරුණ සම්බන්ධයෙන් ඔවුන් මතභේද ඇති කර ගත්තෝය. තවද ඔවුන් (එම මතභේද සම්බන්ධ) රහස් සාකච්ඡාව සඟවා ගත්තෝය."/>
        <aya index="63" text="&quot;සැබැවින්ම මොවුන් දෙදෙනා හූනියම්කරුවන්ය. ඔවුන් දෙදෙනාගේ හූනියම මගින් නුඹලාගේ භූමියෙන් නුඹලාව පිටුවහල් කිරීමට ද නුඹලාගේ ශ්‍රේෂ්ඨ මාර්ගයෙන්(දහමෙන්) නුඹලාව පහ කිරීමට ද මොවුන් අපේක්ෂා කරන්නෝය.&quot; යැයි ඔවුහු(හූනියම්කරුවන් තමන් අතරම) පැවසුවෝය."/>
        <aya index="64" text="&quot;එබැවින් නුඹලා නුඹලාගේ කුමන්ත‍්‍රණ (කළ හූනියම්) එක් රැස් කරවු. පසුව නුඹලා පේළියකට පැමිණෙවු. අබිබවා යන්නන් සැබැවින්ම ජයග‍්‍රහණය ලබන්නෝය.&quot; (මූසා පැවසුවේය.)"/>
        <aya index="65" text="අහෝ මූසා, නුඹ (නුඹගේ සැරයටිය) දමන්නෙහි ද? නැතහොත් දමන්නන්ගෙන් ප‍්‍රමුඛයෝ අපි වන්නෙමු දැ?යි ඔවුහු විමසුවෝය."/>
        <aya index="66" text="නැත. නුඹලා (ප‍්‍රථමයෙන් බිම) දමවු. යැයි ඔහු පැවසුවේය. එසැණින් ඔවුන්ගේ ලණු හා ඔවුන්ගේ සැරයටියන් ඔවුන්ගේ හූනියමින් ඒවා (සර්පයන් මෙන්) දඟලනු ඔහුට මවා පෙන්වනු ලැබීය."/>
        <aya index="67" text="එවිට මූසාට තමන් තුළ බියක් ඇති විය."/>
        <aya index="68" text="&quot;නුඹ බිය නොවවු. සැබැවින්ම (ඔවුන්ට වඩා) නුඹ උසස් කෙනෙකි&quot; යැයි අපි පැවසුවෙමු."/>
        <aya index="69" text="&quot;තවද නුඹගේ දකුණතෙහි ඇති දෑ(සැරයටිය බිම) දමවු. එය (සර්පයෙකු වී) ඔවුන් (හූනියමින්) කළ දෑ ගිල දමනු ඇත. සැබැවින්ම ඔවුන් කළේ හූනියම්කරුවෙකුගේ කුමන්ත‍්‍රණයයි. කොතැනක සිට පැමිණියත් හූනියම්කරුවා ජයග‍්‍රහණය නොලබන්නේය.&quot; (යැයි ද අපි පැවසුවෙමු.)"/>
        <aya index="70" text="එවිට හූනියම්කරුවන් (සත්‍යය මගින් අල්ලාහ්ට) 'සුජූද්' කරන්නන්ව ඇද වැටෙන්නට ලක් වී 'හාරූන්' හා 'මූසාගේ' පරමාධිපතිව අපි විශ්වාස කළෙමු&quot; යැයි පැවසුවෝය."/>
        <aya index="71" text="(එයට) ඔහු(ෆිර්අවුන්) &quot;මා නුඹලාට අවසර දීමට පෙර නුඹලා ඔහුව(මූසාව) විශ්වාස කළෙහුය. සැබැවින්ම ඔහු නුඹලාට හූනියම ඉගැන් වූ නුඹලාගේ ප‍්‍රධානියාය. එබැවින් නුඹලාගේ අත් හා නුඹලාගේ පාද (එකිනෙකට) විරුද්ධ පැති වලින් සැබැවින්ම මම කපා දමන්නෙමි. තවද සැබැවින්ම නුඹලාව ඉඳි කඳන්හි කුරුසයේ (තබා ඇණ) ගසන්නෙමි. තවද අප අතුරින් දඬුවම් දීමෙන් ඉතා දැඩි හා නිරතුරුව රැඳී සිටින්නා කවරෙකු දැ'යි නුඹලා සැබැවින්ම දැන ගන්නෙහුය&quot; යැයි පැවසුවේය."/>
        <aya index="72" text="&quot;පැහැදිලි සාධක අතුරින් අප වෙත පැමිණ ඇති දෑට ද අපව මැවූ කෙනාට(අල්ලාහ්ට) ද වඩා නුඹට අප ප‍්‍රමුඛත්වයක් නොදෙන්නේමය. එබැවින් නුඹ තීරණය කරන දෙයක් තීරණය කරවු. නුඹ තීරණය කරනුයේ මෙලොව ජීවිතයෙහි පමණක් යැ&quot;යි ඔවුහු(හූනියම්කරුවෝ) පැවසුවෝය."/>
        <aya index="73" text="&quot;අපගේ වැරදි වලට ද හූනියමෙන් නුඹ අපට කුමක් බල කර සිටියේ ද එයට ද ඔහු සමාව දෙනු පිණිස අපි අපගේ පරමාධිපති( අල්ලාහ්)ව විශ්වාස කළෙමු. තවද අල්ලාහ් අතිශ්‍රේෂ්ඨය සදා පවතින්නාය.&quot; (යැයි ද ඔවුන් පැවසුවෝය.)"/>
        <aya index="74" text="කවරෙකු වැරදි කරන්නෙකුව තම පරමාධිපති වෙත පැමිණෙන්නේද සැබැවින්ම ඔහුට නිරය ඇත. එහි ඔහු මරණයට පත් නොවන්නේය. තවද (නිසි ජීවිතයක් ද) ජීවත් නොවන්නේය."/>
        <aya index="75" text=" තවද කවරෙකු යහකම් කර විශ්වාසිකයෙකුව ඔහු වෙත පැමිණෙන්නේද ඔවුන්මය තමන්ට උසස් තරාතිරම් ලැබූවෝ වන්නේ."/>
        <aya index="76" text=" (ඔවුන්ට) අද්න් නම් (ස්වර්ග) උයන් ඇත. ඊට යටින් ගංගාවෝ ගලා බසිති. ඔවුහු එහි සදාතනිකයෝ වෙති. එය තමන්ව පවිත‍්‍ර කර ගත්තවුන්ගේ ප‍්‍රතිඵලයයි."/>
        <aya index="77" text="තවද සැබැවින්ම 'මූසා' වෙත අපි 'වහී' (දේව පණිවිඩ) පහළ කළෙමු. එනම් &quot;මාගේ ගැත්තන් සමග නුඹ රාත‍්‍රියෙහි (පිටව) යවු. තවද (නුඹගේ සැරයටියෙන් මුහුදට ගසා එය දෙබෑ කර) මුහුදෙහි වියළි මාවතක් ඔවුන් වෙනුවෙන් සලස්වා දෙවු. (ෆිර්අවුන්ට) හසුවීම ගැන තැති නොගනිවු. තවද (ගිලීම පිළිබඳව) බිය ද නොවවු.&quot;-"/>
        <aya index="78" text="එවිට ෆිර්අවුන් තම සේනාව සමග ඔවුන්ව ලුහුබැඳ ගියේය. ඔවුන්ව ආවරණය කරන දෑ(මුහුදු රළ) ඔවුන්ව මුහුදෙහි (ගිල්වා) ආවරණය කළේය."/>
        <aya index="79" text="තවද ෆිර්අවුන් ඔහුගේ ජනයා නොමග යැවීය. තවද ඔහු (ඔවුන්ව) යහමග නොයැවීය."/>
        <aya index="80" text="ඉස්රාඊල්ගේ දරුවනි, සැබැවින්ම අපි නුඹලාගේ සතුරාගෙන් නුඹලාව මුදවා ගත්තෙමු. තවද තූර්( කන්දෙ)හි දකුණු පෙදෙස(හි දී) අපි නුඹලාට ('තව්රාත්' ධර්ම පුස්තකය) නියම කළෙමු. තවද නුඹලාට අපි 'මන්නු' ද 'සල්වා' ද පහළ කළෙමු."/>
        <aya index="81" text="අපි නුඹලාට පිරි නැමූ දැයින් යහ දෑ නුඹලා අනුභව කරවු. තවද එහි නුඹලා සීමාව ඉක්මවා නොයවු. එසේ (නුඹලා සීමාව ඉක්ම වූයේ) නම් මාගේ කෝපය නුඹලා කෙරෙහි පහළ වනු ඇත. කවරෙකු කෙරෙහි මාගේ කෝපය නියම වූයේ ද ඔහු (නිරයේ) ඇද වැටුණේය."/>
        <aya index="82" text="කවරෙකු පශ්චාත්තාප වී විශ්වාස කර, යහකම් කර පසුව (මරණය දක්වා) යහමග සිටියේ ද සැබැවින්ම මම ඔහුට අති ක්ෂමාශීලීය."/>
        <aya index="83" text="අහෝ මූසා! නුඹ (තූර් කන්ද දෙසට) නුඹගේ ජනයා(ට පෙර ඔවුන්) වෙතින් ඉක්මණින් පැමිණියේ කුමක් සඳහා ද?"/>
        <aya index="84" text="&quot;ඔවුහු මාගේ පිටුපසින් මා සමීපයෙහිම වෙති. මාගේ පරමාධිපතියාණනි, මා නුඹ වෙත ඉක්මණින් පැමිණියේ නුඹ තෘප්තියට පත් වනු පිණිසයැ&quot;යි ඔහු(මූසා) පැවසුවේය."/>
        <aya index="85" text="&quot;එවිට සැබැවින්ම අපි නුඹ( ඔවුන්ව අත හැර ගියා)ට පසු නුඹගේ ජනයාව පිරික්සුමට ලක් කළෙමු. තවද සාමිරී ඔවුන්ව නොමග යැවීය. යැයි ඔහු(අල්ලාහ්) පැවසුවේය."/>
        <aya index="86" text="එබැවින් මූසා තම ජනයා වෙත කෝපයෙන් හා දුකින් නැවත පැමිණියේය. &quot;මාගේ ජනයිනි, නුඹලාගේ පරමාධිපති යහ ප‍්‍රතිඥාවක් ලෙස නුඹලාට ප‍්‍රතිඥාවක් නොදුන්නේ ද? නුඹලා කෙරෙහි (මා වෙන් වී ගිය) කාලය දීර්ඝ වූයේ ද? නැතහොත් නුඹලාගේ පරමාධිපතිගෙන් වූ කෝපය නුඹලා කෙරෙහි පහළ වීම නුඹලා අපේක්ෂා කරන්නේ ද? තවද නුඹලා (මට දුන්) මාගේ ප‍්‍රතිඥාව කඩ කළෙහි ද?&quot; යැයි ඔහු පැවසුවේය."/>
        <aya index="87" text="(එයට) ඔවුන් &quot;අපගේ කැමැත්තෙන් නුඹට දුන් ප‍්‍රතිඥාව අපි කඩ නොකළෙමු. එනමුත් ජනයාගේ අලංකාරයන්ගෙන් වූ (ආභරණ) බරක් අප වෙත පටවනු ලැබීය. එබැවින් අපි ඒවා (ගින්නට) විසි කළෙමු. එලෙසම සාමිරී ද දැමුවේය.&quot; යැයි පැවසුවෝය."/>
        <aya index="88" text="පසුව ඔහු ශරීරයකින් යුත් වසු පැටවෙකු ඔවුන්ට හෙළි කළේය. එයට (නිරර්ථක) හඬක් තිබුණි. එවිට (සාමිරීව හා ඔහුව අනුගමනය කළ) ඔවුහු &quot;මෙය නුඹලාගේ දෙවියන්ය. තවද මූසාගේ ද දෙවියන්ය. (මේ බව) ඔහුට(මූසාට) අමතක වී ඇත.&quot; යැයි පැවසුවෝය. "/>
        <aya index="89" text="ඌ(වසු පැටවා) ඔවුනට (පිළිතුරු වශයෙන්) කිසිදු වදනක් නැවත නොදෙන බව ද ඌ ඔවුනට (කිසිදු) හානියක් හෝ ප‍්‍රයෝජනයක් කිරීමට (කිසිදු) හැකියාවක් නොමැති බව ද ඔවුන් නොදුටුවෝ ද?"/>
        <aya index="90" text="මෙයට(මූසා නැවත පැමිණීමට) පෙර 'හාරූන්' ඔවුනට &quot;මාගේ ජනයිනි, නුඹලා මෙම( වසු පැටියා ම)ගින් පිරික්සුමට ලක් වී ඇත. තවද සැබැවින්ම නුඹලාගේ පරමාධිපති කරුණාභරිතයාණන් (අල්ලාහ්)ය. එබැවින් මා අනුගමනය කරවු. තවද මාගේ අණට අවනත වවු&quot; යැයි පැවසුවේය."/>
        <aya index="91" text="&quot;අප වෙත මූසා නැවත පැමිණෙන තුරු අපි එ(ම වසුපැටවා ඇදහීමෙ)හි රැඳී සිටිමින්ම පසුවන්නෙමු&quot; යැයි ඔවුහු පැවසුවෝය."/>
        <aya index="92" text="(මූසා නැවත පැමිණ) &quot;අහෝ හාරූන්! ඔවුන් නොමග යනු නුඹ දුටු කල්හි නුඹ මා අනුගමනය නොකර සිටීමට නුඹව වළවක්වා දැමුවේ කුමක් ද? එවිට නුඹ මාගේ අණට පිටුපෑවෙහි දැ?&quot;යි ඔහු විමසුවේය."/>
        <aya index="94" text="&quot;මාගේ මවගේ පුතණුවනි, මාගේ රැවුලෙන් හා මාගේ හිසෙන් නොඅල්ලවු. ඉස්රාඊල්ගේ දරුවන් අතර නුඹ භේදභින්න ඇති කළෙහිය. තවද මාගේ වචනය (පැමිණෙන තුරු) නුඹ බලාපොරොත්තුවෙන් නොසිටියේය.' යැයි නුඹ (මට) පැවසීම පිළිබඳව මම බිය වූයෙමි&quot; යැයි ඔහු(හාරූන්) පැවසුවේය."/>
        <aya index="95" text="අහෝ සාමිරී! (නුඹ කළ දෑ පිළිබඳව) නුඹගේ විෂය කුමක් දැ?යි ඔහු(මූසා) විමසුවේය."/>
        <aya index="96" text="(එයට) ඔහු(සාමිරී) &quot;කවර දෙයක් ඔවුන් නොදුටුවේ ද එය මම දුටුවෙමි. එබැවින් දූතයාගේ (පා) අඩියෙන් (වැලි) අහුරක් අහුලා ගත්තෙමි. පසුව මම එය (ආභරණින් ඇඹූ වසු පැටවා මත) විසි කළෙමි. මෙලෙසය මාගේ ආත්මය මා පෙලඹුවේ&quot; යැයි පැවසුවේය."/>
        <aya index="97" text="&quot;නුඹ (අප අතුරින් පිටව) යවු. එවිට සැබැවින්ම නුඹට ජීවිතයෙහි (දඬුවම ලෙස) ඇත්තේ &quot;ස්පර්ශ නොකරනු&quot; යැයි පැවසීමය. තවද සැබැවින්ම නුඹට (දඬුවම පිළිබඳව වූ) ප‍්‍රතිඥාවක් ද ඇත. එ(ම ප‍්‍රතිඥාවෙ)හි නුඹට වෙනස්කම් කරනු නොලබයි. තවද නුඹ කවර දෙයක් මත (විශ්වාසයෙහි) රැඳී සිටියෙහි ද එම නුඹේ (මිථ්‍යා) දෙවියන් දෙස බලවු. සැබැවින්ම අපි එය පුලුස්සා දමන්නෙමු. පසුව සැබැවින්ම අපි එය විහිදුවාලීමකින් මුහුදෙහි විහිදුවාලන්නෙමු&quot; යැයි ඔහු(මූසා) පැවසුවේය."/>
        <aya index="98" text="&quot;නුඹලාගේ දෙවියන් වනුයේ අල්ලාහ්මය. ඔහු කවරෙකු ද යත් ඔහු හැර (නැමදුමට) වෙනත් දෙවියෙකු නොමැත. ඔහු සෑම දෙයක්ම දැනුමෙන් වටලාගන්නේය.&quot; (යැයි ද මූසා පැවසුවේය.)"/>
        <aya index="99" text=" (නබිවරය,) මෙලෙස පෙරටු වී ගිය පුවත් අතුරින් අපි නුඹ වෙත වෘත්තාන්තයන් පවසන්නෙමු. තවද සැබැවින්ම අප වෙතින් වූ උපදේශයක්(අල් කුර්ආනය) නුඹට අපි පිරිනැමුවෙමු."/>
        <aya index="100" text=" කවරෙකු එයින් පිටුපා ගියේද එවිට සැබැවින්ම ඔහු (මළවුන්) නැගිටුවනු ලබන දින (පාපයේ) බරක් උසුලනු ඇත."/>
        <aya index="101" text=" (ඔවුහු) එ(ම පාපයේ බරින් යුත් දඬුවමෙ)හි සදාතනිකයෝ වෙති. තවද (මළවුන්) නැගිටුවනු ලබන දින (එම පාපයේ බර) ඉසිලීමෙන් ඔවුනට නපුරු විය."/>
        <aya index="102" text=" එදින 'සූර්' (නම් හොරණෑව) පිඹිනු ලැබේ. තවද එදින අපි වැරදිකරුවන්ව (ඔවුන්ගේ) ඇස් (බියෙන්) නිල්වන් වූවන්ව එක් රැස් කරන්නෙමු."/>
        <aya index="103" text="&quot;නුඹලා (මිනී වළෙහි දින) දහයක් මිස රැඳී නොසිටියෙහුය&quot; යැයි ඔවුන් අතර එකිනෙකා රහසින් කතා කර ගන්නෝය."/>
        <aya index="104" text="&quot;නුඹලා දිනයක් මිස (එහි) රැඳී නොසිටියෙහුය&quot; යැයි ඔවුන් අතුරින් (දැනුම නම්) මාර්ගයෙන් ශ්‍රේෂ්ඨ වූවන් පවසා සිටි කල්හි ඔවුන් පැවසූ දෑ පිළිබඳව අපි මැනවින් දන්නෝ වෙමු."/>
        <aya index="105" text="(නබිවරය,) කඳු පිළිබඳව නුඹගෙන් ඔවුහු විමසන්නෝය. &quot;මාගේ පරමාධිපති ඒවා සුනුවිසුනු කිරීමකින් විහිදුවා හරිනු ඇතැ&quot;යි නුඹ පවසවු."/>
        <aya index="106" text="පසුව ඔහු එ(ම භූමි)ය හිස් තැනිතලාවක් බවට අත හැර දමන්නේය."/>
        <aya index="107" text="නුඹ එහි කිසිදු ඇදයක් හෝ බෑවුමක් නොදකින්නෙහිය."/>
        <aya index="108" text="එහි ඔවුහු එදින කිසිදු හැරවීමකින් තොරව (සූර් නම් හොරණෑව මගින්) අමතන්නාව අනුගමනය කරන්නෝය. කරුණාභරිතයාණන්ට(අල්ලාහ්ට බියෙන්) ශබ්දයන් නිහඬ වනු ඇත. පා හඬ හැර (වෙනත් කිසිවකට) නුඹ සවන් නොදෙන්නේය."/>
        <aya index="109" text="එදින කවරෙකුට කරුණාභරිතයාණන් අනුමැතිය දී වදනින් ඔහු වෙනුවෙන් තෘප්තිමත් වුයේද ඔහු හැර (වෙනත් කිසිවෙකු) රෙකමදාරු වීම ප‍්‍රයෝජනවත් නොවන්නේය."/>
        <aya index="110" text="ඔවුනට ඉදිරියෙන් හා ඔවුන්ට පසුපසින් ඇති දෑ ඔහු (මැනවින්) දන්නේය. (ඔවුන්ගේ) දැනුමෙන් ඔවුහු ඔහු පිළිබඳව පරිග‍්‍රහණය කර නොගනිති."/>
        <aya index="111" text=" තවද (එදින) සදා ජීවමාන, සර්ව පෝෂකයාණන්ට (ඉදිරියේ ඔවුන්ගේ) මුහුණු යටහත් පහත් වනු ඇත. තවද කවරෙකු (අල්ලාහ්ට ආදේශ කිරීම යන) අපරාධය උසුලා ගත්තේ ද ඔහු ආලාභයට පත් විය."/>
        <aya index="112" text="කවරෙකු විශ්වාසවන්තයෙකු ලෙස යහකම් අතුරින් කි‍්‍රයාවට නංවන්නේද එවිට ඔහු (තමන්ට) කිසිදු අසාධාරණයක් හෝ (තම වේතනයන්හි) අඩුවක් ගැන බිය නොවන්නේය."/>
        <aya index="113" text="තවද ඔවුහු බිය භක්තිමත් වනු පිණිස ද නැතහොත් ඔවුනට මෙනෙහි කිරීමක් ඇති කරනු පිණිස ද මෙලෙස මෙ(ම අල් කුර්ආන)ය අරාබි බසින් වූ පාරායනය කරන්නක් ලෙස අපි පහළ කළෙමු. තවද අපි එහි අවවාදයන් සමහරක් ද පැහැදිලි කළෙමු."/>
        <aya index="114" text="තවද සත්‍යය අධිපති වන අල්ලාහ් අති උත්තරීතරය. (නබිවරය,) නුඹ වෙත ඔහුගේ 'වහී' (දේව පණිවිඩ) පහළ කර අවසන් කරනු ලැබීමට පෙර අල් කුර්ආනය (පාරායනය කිරීම) පිළිබඳව නුඹ ඉක්මන් නොවවු. තවද නුඹ &quot;මාගේ පරමාධිපතියාණනි, මට දැනුම වර්ධනය කර දෙනු මැනවයි&quot; පවසවු."/>
        <aya index="115" text=" සැබැවින්ම අපි මෙයට පෙර 'ආදම්' වෙතින් ප‍්‍රතිඥාවක් ගත්තෙමු. නමුත් ඔහු අමතක කළේය. තවද අපි ඔහු තුළ (අධිෂ්ඨාන පූර්වක) ස්ථාවරභාවයක් නොදුටුවෙමු."/>
        <aya index="116" text=" &quot;ආදම්ට 'සුජූද්' කරවු&quot; යැයි අප 'මලක්වරුන්ට' පැවසූ අවස්ථාව (සිහිපත් කරවු). 'ඉබ්ලීස්' හැර ඔවුහු (සියල්ලෝම) 'සුජූද්' කළහ. ඔහු(ඉබ්ලීස්) පිටුපෑවේය."/>
        <aya index="117" text=" එවිට අපි &quot;අහෝ ආදම්! සැබැවින්ම මොහු(ඉබ්ලීස්) නුඹගේ ද නුඹගේ බිරියගේ ද සතුරාය. එබැවින් නුඹලා දෙදෙනාව මොහු ස්වර්ගයෙන් බැහැර නොකළ යුතුය. එසේ (කළේ) නම් නුඹ පීඩාවට පත් වන්නෙහි යැ&quot;යි පැවසුවෙමු.-"/>
        <aya index="118" text="&quot;සැබැවින්ම එ(ම ස්වර්ගයෙ)හි නුඹට කුසගිනි ඇති නොවේ. තවද නුඹ නිර්වස්ත‍්‍ර ද නොවන්නේය."/>
        <aya index="119" text="තවද සැබැවින්ම නුඹ එහි පිපාසයෙන් නොපෙළෙන්නේය. තවද නුඹ හිරු රශ්මියෙන් ද නොපෙළෙන්නේය.&quot; (යැයි ද අපි පැවසුවෙමු.)"/>
        <aya index="120" text="එවිට ෂෙයිතාන් ඔහු වෙත (නපුරු) සිතුවිලි ඇති කළේය. &quot;අහෝ ආදම්! සදාතනික (ජීවිතයක් ගෙන දෙන) ගස පිළිබඳව ද විනාශ නොවන රාජ්‍යයක් පිළිබඳව ද මම නුඹට දන්වන්න දැ?&quot;යි ඔහු පැවසුවේය."/>
        <aya index="121" text="එවිට ඔවුන් දෙදෙනා එයින්(එම ගසින්) අනුභව කළෝය. එවිට ඔවුන් දෙදෙනාගේ රහසඟ ඔවුන් දෙදෙනාට හෙළි විය. ස්වර්ගයේ (ගස්) කොළ වලින් ඔවුන් දෙදෙනා මත ආවරණය කර ගැනීමට පටන් ගත්තෝය. තවද ආදම් තම පරමාධිපතිට පිටු පැවේය. එබැවින් ඔහු මුළා වුයේය."/>
        <aya index="122" text="පසුව ඔහුගේ පරමාධිපති ඔහුව තෝරා ගත්තේය. තවද ඔහුගේ පශ්චාත්තාපය පිළිගෙන යහමග පෙන්වීය."/>
        <aya index="123" text="&quot;නුඹලා දෙදෙනාම එක්ව මෙතැනින්(ස්වර්ගයෙන් මිහිතලයට) බසිවු. නුඹලාගේ සමහරෙකු තවත් සමහරෙකුට සතුරුය. මගෙන් නුඹලාට මග පෙන්වීමක් ආ කල්හි කවුරුන් මගේ මග පෙන්වීම අනුගමනය කරන්නේද ඔහු මුළා නොවන්නේය. තවද පීඩාවට පත් නොවන්නේය.&quot; යැයි ඔහු(අල්ලාහ් 'ආදම්ට' හා ඔහුගේ බිරියට) පැවසුවේය."/>
        <aya index="124" text="තවද කවරෙකු මාගේ උපදෙසින්(අල් කුර්ආනයෙන්) පිටුපෑවේද එවිට සැබැවින්ම ඔහුට දුෂ්කර ජීවිතයක් ඇත. තවද (මළවුන්) නැගිටුවනු ලබන දින අපි ඔහුව අන්ධයෙකු ලෙස නැගිටු වන්නෙමු."/>
        <aya index="125" text="&quot;මාගේ පරමාධිපතියාණනි, මා (ලෞකික ජීවිතයෙහි) පෙනුම ඇත්තෙකුව සිටියෙමි. (අද දින) ඔබ මා අන්ධයෙකු ලෙස නැගිටවූයේ මන් දැ?&quot;යි ඔහු විමසන්නේය."/>
        <aya index="126" text="&quot;මෙලෙසය. නුඹ වෙත අපගේ සංඥාවන් පැමිණියේය. එහෙත් නුඹ එය අමතක කර දැමුවෙහිය. එලෙසම අද දින නුඹව අමතක කරනු ලැබ ඇතැ&quot;යි ඔහු(අල්ලාහ්) පවසන්නේය."/>
        <aya index="127" text="තවද තම පරමාධිපතිගේ සංඥාවන් විශ්වාස නොකරමින් සීමාව ඉක්මවා කටයුතු කළවුනට අපි ප‍්‍රතිවිපාක දෙනුයේ මෙලෙසය. මතුලොව දඬුවම ඉතා දැඩිය සදා පවතින්නකි."/>
        <aya index="128" text=" මොවුනට පෙර වූ (ප‍්‍රතික්ෂේපක) පරම්පරාවන් අතුරින් කොපමණදෝ අපි විනාශ කර තිබීම මොවුනට මග පෙන්වූයේ නැති ද? (විනාශ වූ) ඔවුන්ගේ වාසස්ථානයන්හි (කිසිදු අවබෝධයකින් තොරව) මොවුන් ඇවිද යන්නෝය. සැබැවින්ම එහි බුද්ධිය ඇත්තවුන්ට සංඥාවන් ඇත."/>
        <aya index="129" text=" නුඹගේ පරමාධිපතිගෙන් වූ වදනක් හා නියම කරන ලද කාලයක් පෙරටු නොවූයේ නම් එ(ම විනාශ)ය අනිවාර්යයෙන්ම සිදු වන්නේමය."/>
        <aya index="130" text=" එහෙයින් (නබිවරය,) නුඹ ඔවුන් පවසන දෑ කෙරෙහි ඉවසිලිමත් වවු. තවද හිරු උදාවීමට පෙර ද එය බැස යෑමට පෙර ද නුඹගේ පරමාධිපතිගේ ප‍්‍රශංසාවෙන් (ඔහුව) පිවිතුරු කරවු. තවද රාත‍්‍රී වේලාවන්හි ද දහවලෙහි කෙළවරයන්හි ද (ඔහුව) පිවිතුරු කරවු. නුඹ තෘප්තියට පත් විය හැක්කේය."/>
        <aya index="131" text="තවද ඔවුන් අතුරින් වූ ඇතැම් වාර්ගිකයන්ට ඔවුන්ව අපි එහි පිරික්සුම් කිරීම පිණිස මෙලොව ජීවිතයේ අලංකාරයෙන් කුමක් අපි භුක්ති වීඳීමට සලස්වා ඇත්තෙමුද ඒවා වෙත නුඹගේ දෑස් දිගු නොකරවු. තවද නුඹගේ පරමාධිපතිගේ සම්පත් ඉතා ශ්‍රේෂ්ඨය. එය සදා පවතින්නකි."/>
        <aya index="132" text="තවද (නබිවරය,) සලාතය (ස්ථාපිත කිරීම) පිළිබඳව නුඹ නුඹගේ පවුලට අණ කරවු. තවද නුඹ ද එහි (ඉවසීමෙන්) ස්ථිරව සිටිවු. අපි නුඹෙන් ජීවන සම්පත් නොඅයැදින්නෙමු. අපිම නුඹලාට ජීවන සම්පත් පිරිනමන්නෙමු. තවද (යහපත්) අවසානය බිය භක්තිමත්භාවයටය."/>
        <aya index="133" text="&quot;ඔහුගේ පරමාධිපතිගෙන් වූ සංඥාවක් අප වෙත ඔහු ගෙන ආ යුතු නොවේ දැ?&quot;යි (ප‍්‍රතික්ෂේපක) ඔවුහු විමසන්නෝය. පෙර ('රසූල්වරුන්ගේ') ලේඛනයන්හි ඇති පැහැදිලි සාධක ඔවුන් වෙත නොපැමිණියේ ද?"/>
        <aya index="134" text="සැබැවින්ම ඔහු(ගේ පැමිණිම)ට (එනම් 'රසූල්වරයාගේ' පැමිණිමට) පෙරම දඬුවමකින් ඔවුන්ව අපි විනාශ කළේ නම් &quot;අපගේ පරමාධිපතියාණනි, අප වෙත රසූල්වරයෙකු එවා තිබිය යුතු නොවේ ද? එවිට අපි නීච බවට පත් වීමට ද අවමානයට පත්වීමට ද පෙර නුඹගේ සාධක පිළිපදින්නට තිබුණි&quot; යැයි ඔවුන් පවසනු ඇත."/>
        <aya index="135" text="(නබිවරය,) නුඹ පවසවු. &quot;සියල්ලෝම (විනිශ්චය දින කුමක් සිදුවේදැ'යි) බලාපොරොත්තුවෙන් සිටින්නන්ය. එබැවින් නුඹලා ද බලාපොරොත්තුවෙන් සිටිවු. ඍජු මාර්ගයේ සගයින් කවුරුන් දැ?යි ද යහමග ගියවුන් කවුරුන් දැ?යි ද නුඹලා මතු දැන ගනු ඇත.&quot;"/>
    </sura>
    <sura index="21" name="">
        <aya index="1" text=" (ප‍්‍රතික්ෂේපක) ජනයා වෙත තමන්ගේ විනිශ්චය සමීප විය. (එහෙත්) ඔවුහු පිටුපාමින් අනවධානයෙහි පසු වෙති."/>
        <aya index="2" text=" ඔවුන්ගේ පරමාධිපතිගෙන් නව උපදේශයක් ඔවුන් වෙත නොපැමිණියහ. (නමුත්) ඔවුන් කෙළිලොල් කරමින් එයට සවන් දුන්නා මිස."/>
        <aya index="3" text=" ඔවුන්ගේ හදවත් අනවධානයෙන්ය. 'මොහු(මුහම්මද්') නුඹලා මෙන් මිනිසෙකු මිස නොවේ ද? (ඔහු හූනියම්කරුවෙකු බව) නුඹලා දකිමින් සිටිය දීම හූනියම වෙත නුඹලා පැමිණෙන්නෙහු ද?&quot; යැයි අපරාධ කළවුන් වන ඔවුහු එම රහස් සාකච්ඡාව සඟවා තබා ගත්තෝය."/>
        <aya index="4" text=" &quot;මාගේ පරමාධිපති අහසෙහි හා මිහිතලයෙහි (සියලු)වදන් මැනවින් දන්නේය. තවද ඔහු සර්ව ශ‍්‍රාවකය සර්වඥය.&quot; යැයි ඔහු පැවසුවේය."/>
        <aya index="5" text=" නමුත් &quot;(මේවා) ව්‍යාකූල සිහිනයන්ය. නැත. මෙය ඔහු ගෙතුවේය. නැත. ඔහු කවියෙකි. එසේ නම් පැරැන්නන්ට එවනු ලැබුවාක් මෙන් සාධකයක් ඔහු අප වෙත ද ගෙනෙත්වා!&quot; යැයි ඔවුහු පැවසුවෝය."/>
        <aya index="6" text=" ඔවුනට පෙර අපි විනාශ කළ කිසිදු ග‍්‍රාමයක් (අපගේ සාධක) විශ්වාස නොකළෝය. එසේ නම් මොවුන් විශ්වාස කරනු ඇත් ද?-"/>
        <aya index="7" text="තවද අපි 'වහී'(දේව පණිවිඩය) පහළ කළා වූ පිරිමින් මිස (අන් කිසිවෙකු) නුඹට පෙර ('රසූල්වරයෙකු' ලෙස) නොඑව්වෙමු. (ඒ පිළිබඳව) නුඹලා නොදැන සිටියෙහු නම් දැනුම ඇත්තන්ගෙන් විමසවු."/>
        <aya index="8" text="තවද ආහාර අනුභව නොකරන ශරීර බවට අපි ඔවුන්ව පත් නොකළෙමු. ඔවුහු (ලොවෙහි) සදාතනිකයින් ද නොවූහ."/>
        <aya index="9" text=" පසුව අපි (ප‍්‍රතික්ෂේපකයින් පිළිබඳව) ඔවුනට (දුන් විනාශයේ) ප‍්‍රතිඥාව සැබෑ කරවා පසුව ඔවුන්ව(නබිවරුන්ව) ද අප අභිමත කළවුන්ව ද මුදවා ගතිමු. තවද අපි සීමාව ඉක්මවා ගියවුන්ව විනාශ කළෙමු."/>
        <aya index="10" text="සැබැවින්ම අපි නුඹලා වෙත නුඹලාගේ (පැසසුම අඩංගු) උපදෙස ඇතුළු ධර්ම පුස්තකයක්(අල් කුර්ආනය) පහළ කළෙමු. (ඒ පිළිබඳව) නුඹලා අවබෝධ කර නොගන්නෙහු ද?"/>
        <aya index="11" text=" තවද අපරාධ කරමින් සිටි ගම්මානයන් කොපමණක් අපි විනාශ කළෙමු ද? ඉන් පසුව අපි වෙනත් පිරිසක් (එහි) බිහි කළෙමු."/>
        <aya index="12" text=" අපගේ දඬුවම පිළිබඳව ඔවුන්ට හැඟුණු කල්හි ඔවුහු එයින් පලා යන්නෝය."/>
        <aya index="13" text="&quot;නුඹලා පලා නොයවු. නුඹලාට සුඛෝපභෝගිත්වය පිරිනමනු ලැබූ දෑ වෙතත්, තවද නුඹලාගේ වාසස්ථාන වෙතත් නුඹලා විමසනු ලබනු පිණිස නුඹලා නැවත හැරී යනු.&quot; (යැයි ඔවුනට සමච්චලයට මෙන් පවසනු ලැබේ.)-"/>
        <aya index="14" text="&quot;අහෝ අපගේ විනාශය! සැබැවින්ම අපි අපරාධකරුවන්ව සිටියෙමු.&quot; යැයි (ප‍්‍රතික්ෂේපක) ඔවුහු (මොර දෙමින්) පැවසුවෝය."/>
        <aya index="15" text="නෙළනු ලැබූ අස්වැන්නක් මෙන් පිලිස්සී ගිය( මළ)වුන් බවට ඔවුන්ව අපි පත් කරන තෙක් එය ඔවුන්ගේ මොර දීමක් ලෙස පැවතීය."/>
        <aya index="16" text=" අහස ද මිහිතලය ද ඒ දෙක අතර ඇති දෑ ද අපි කෙළිලොල් කරන්නන් ලෙස නොමැව්වෙමු."/>
        <aya index="17" text=" අපි පුහු විනෝදයක් ලබන්නට අපේක්ෂා කළේ නම් එය අප අබියසින්ම ගෙන ඇත්තෙමු. (නමුත්) අපි (එසේ) කරන්නන් නොවූයෙමු."/>
        <aya index="18" text=" එසේ නොව අපි සත්‍යය අසත්‍යය මත හෙළන්නෙමු. තවද එ(ම අසත්‍ය)ය විනාශ කර දමන්නේය. එවිට එ(ම අසත්‍ය)ය පහ වී යන්නකි. (ප‍්‍රතික්ෂේපකයිනි, අල්ලාහ්ට) නුඹලා වර්ණනා කරන (මිථ්‍යා) දෑ හේතුවෙන් නුඹලාට විනාශයයි."/>
        <aya index="19" text=" අහස්හි හා මිහිතලයේ සිටින්නන් ඔහු සතුය. ඔහු අබියස සිටිනවුන් ඔහුට නැමදුම් කිරීමට අහංකාර නොවන්නෝය. තවද උදාසීන ද නොවන්නෝය."/>
        <aya index="20" text=" ඔවුහු රාත‍්‍රියෙහි හා දහවලෙහි (අල්ලාහ්ව) පිවිතුරු කරන්නෝය. ඔවුහු වෙහෙසට පත් නොවන්නෝය."/>
        <aya index="21" text=" නැතහොත් මොවුන් මිහිතලයෙන් දෙවියන් ගත්තෝ ද? ඔවුහු (මළවුන්) නැගිටවන්නෝ ද?"/>
        <aya index="22" text=" (අහස් හා මිහිතලය යන) ඒ දෙකෙහි අල්ලාහ් හැර වෙනත් දෙවියන් වෙත්නම් ඒ දෙකම අක‍්‍රමික වනු ඇත. එබැවින්ම 'අර්ෂ්හි' පරමාධිපති වන අල්ලාහ් ඔවුන් වර්ණනා කරන (මිථ්‍යා) දැයින් පිවිතුරුය."/>
        <aya index="23" text=" ඔහු(අල්ලාහ්) කරන දෑ පිළිබඳව ප‍්‍රශ්න කරනු නොලබන්නේය. නමුත් ඔවුහු ප‍්‍රශ්න කරනු ලබන්නෝය."/>
        <aya index="24" text="එසේ නැතහොත් ඔවුන් ඔහු හැර වෙනත් (අය) දෙවියන් (ලෙස පත් කර) ගත්තේ ද? (නබිවරය,) &quot;නුඹලා නුඹලාගේ සාධක රැගෙන එවු. මෙය මා සමග වූවන්ගේ අනුශාසනය හා මට පෙර වූවන්ගේ අනුශාසනය&quot; යැයි පවසවු. නමුත් ඔවුන්ගෙන් බහුතරය සත්‍යය නොදන්නෝය. එබැවින් ඔවුහු පිටුපාන්නන්ය."/>
        <aya index="25" text="&quot;සැබැවින්ම මා හැර වෙනත් දෙවියෙකු නොමැත. එබැවින් නුඹලා මට (පමණක්) නැමදුම් කරවු&quot; යැයි අපි 'වහී' පහළ කොට මිස නුඹට පෙර කිසිදු 'රසූල්වරයෙකු' අපි නොඑව්වෙමු."/>
        <aya index="26" text="තවද &quot;පරම කරුණාභරිතයාණන් දරුවෙකු (ලෙස 'මලක්වරුන්ව') ගත්තේය&quot; යැයි ඔවුහු පවසා සිටියෝය. ඔහු පිවිතුරුය. එසේ නොව ('මලක්වරුන්') ගෞරවයට පාත‍්‍ර වූ ගැත්තන්ය."/>
        <aya index="27" text="වදනකින් වුව ද ඔවුහු ඔහුට(අල්ලාහ්ට) පෙරටු නොවන්නෝය. තවද ඔවුහු ඔහුගේ නියෝගය අනුවම ක‍්‍රියා කරන්නෝය."/>
        <aya index="28" text="ඔවුන් අතර ඇති දෑ ද ඔවුනට පසුපසින් ඇති දෑ ද ඔහු මැනවින් දන්නේය. තවද ඔහු(අල්ලාහ්) තෘප්තිමත් වූ අයට හැර වෙන කිසිවෙකු වෙනුවෙන් ඔවුහු මැදිහත් නොවන්නෝය. තවද ඔවුහු ඔහුගේ බියෙන් තැතිගනිමින් පසුවෙති."/>
        <aya index="29" text="තවද &quot;සැබැවින්ම ඔහු නොව මමය දෙවියන්&quot; යැයි ('මලක්වරුන්ව' වන) ඔවුන් අතුරින් කවරෙකු පවසන්නේද එබැවින් ඔහුට අපි නිරය ප‍්‍රතිවිපාක වශයෙන් ලබා දෙන්නෙමු. එලෙසමය අපි අපරාධකරුවන්ට ප‍්‍රතිවිපාක දෙනුයේ."/>
        <aya index="30" text="අහස් හා මිහිතලය එකිනෙකට බැඳී තිබී පසුව අපි ඒ දෙක වෙන් කළ බව ද ප‍්‍රාණය ඇති සෑම දෙයක්ම අපි ජලයෙන් ඇති කළ බව ද ප‍්‍රතික්ෂේප කළවුන් නොදුටුවෝ ද? ඔවුහු විශ්වාස නොකරන්නෝ ද?"/>
        <aya index="31" text="තවද මිහිතලය ඔවුන් සමග කම්පා නොවීමට අපි එහි ස්ථීරසාර දෑ(කඳු) ඇති කළෙමු. තවද ඔවුන් මඟ හඳුනා ගත හැකි පිණිස මං මාවත් ද පිහිටෙව්වෙමු."/>
        <aya index="32" text="තවද අහස ආරක්ෂිත වියනක් බවට පත් කළෙමු. නමුත් ඔවුහු එහි සාධකයන් පිළිබඳව පිටුපාන්නන් වෙති."/>
        <aya index="33" text="රාත‍්‍රිය හා දහවල ද හිරු හා සඳු ද මැව්වේ ඔහුමය. (ඒවා) සියල්ලක්ම (ඒවාට නියමිත) කක්ෂය තුළ පිහිනා යති."/>
        <aya index="34" text=" තවද නුඹට පෙර වූ කිසිදු මිනිසෙකුට අපි සදාතනිකත්වය අත් නොකළෙමු. (නබිවරය,) නුඹ මරණයට පත් වූයේ නම් (ප‍්‍රතික්ෂේපක) ඔවුන් සදාතනිකයෝ වන්නේ ද?"/>
        <aya index="35" text=" සෑම ආත්මයක්ම මරණය භුක්ති විදින්නකි. තවද විභාගයක් වශයෙන් යහපත හා අයහපත මගින් නුඹලාව අපි පිරික්සුමට ලක් කරන්නෙමු. තවද නුඹලා නැවත පැමිණෙන්නේ අප වෙතමය."/>
        <aya index="36" text="තවද (නබිවරය,) නුඹව ප‍්‍රතික්ෂේප කළවුන් දුටු විට &quot;නුඹලාගේ දෙවියන් පිළිබඳව (අඩුපාඩු) පවසන්නා මොහු ද? යන්නෙන් (පවසා ගනිමින්) ඔවුහු නුඹව සමච්චලයට මිස නොගන්නෝය. මොවුන්මය පරම කරුණාභරිතයාණන්ව සිහිපත් කිරීම ප‍්‍රතික්ෂේප කළවුන් වන්නේ."/>
        <aya index="37" text="මිනිසා ඉක්මන් ගුණයෙන් යුතුව මවනු ලැබුවේය. මාගේ සාධකයන් මම නුඹලාට මතු පෙන්වා දෙමි. එබැවින් නුඹලා (දඬුවම) ඉක්මන් කරන මෙන් මා වෙතින් නොපතවු."/>
        <aya index="38" text="(නබිවරය,) &quot;නුඹලා සත්‍යවාදීන්ව සිටියෙහු නම් මෙම පොරොන්දුව කවදා (සිදු වන්නේ) දැ?&quot;යි (පවසනු යන්නෙන් නුඹගෙන්) ඔවුහු විමසන්නෝය."/>
        <aya index="39" text="(නිරයේ) ගින්න තමන්ගේ මුහුණු වලින් ද තමන්ගේ පිට කොඳු වලින් ද වළක්වා ගත නොහැකි තවද තමන් උදව් කරනු නොලබන මොහොත ප‍්‍රතික්ෂේප කළවුන් දන්නේ නම් (ඔවුන් එසේ ප‍්‍රකාශ නොකරනු ඇත)."/>
        <aya index="40" text="එසේ නොව එය(ලොව අවසන් මොහොත) ඔවුන් වෙත අනපේක්ෂිතව පැමිණ ඔවුන්ව තිගැස්සුමට ලක් කරවයි. එවිට එය වළක්වාලන්නට ඔවුහු ශක්තිය නොදරන්නෝය. තවද ඔවුහු අවකාශය ද දෙනු නොලබන්නෝය."/>
        <aya index="41" text="(නබිවරය,) සැබැවින්ම නුඹට පෙර ද 'රසූල්වරුන්' (තම සමූහයා විසින්) සමච්චලයට ලක් කරනු ලැබීය. එබැවින් ඔවුන්ට('රසූල්වරුන්ට') සමච්චල් කළවුන්ව ඔවුන් සමච්චල් කරමින් සිටි දෑ (වන දඬුවම) වටලා ගත්තේය."/>
        <aya index="42" text=" (නබිවරය,) &quot;රාත‍්‍රියෙහි ද දහවලෙහි ද කරුණාභරිතයාණන්ගෙන් (දඬුවම පහළ වූයේ නම් එයින්) නුඹලාව ආරක්ෂා කරනුයේ කවරෙකු දැ?&quot;යි අසවු. නමුත් ඔවුන් තම පරමාධිපතිව මෙනෙහි කිරීමෙන් පිටුපාන්නන් වෙති.-"/>
        <aya index="43" text="නැතහොත් ඔවුන්ව (දඬුවමින්) වළක්වාලන අප හැර ඔවුනට (වෙනත්) දෙවිවරුන් සිටී ද? ඔවුහු තමන්ටම උදව් කර ගැනීමට පවා ශක්තිය නොදරන්නෝය. තවද (ප‍්‍රතික්ෂේපක) ඔවුහු අපගෙන් (වූ දඬුවමින්) ආරක්ෂා කරනු නොලබන්නෝය."/>
        <aya index="44" text="නමුත් ඔවුන්ටත් ඔවුන්ගේ මුතුන් මිත්තන්ටත් තමන් වෙත ආයු කාලය දීර්ඝ වන තුරු අපි භුක්ති විඳීමට සැලැස්සුවෙමු. අපි මිහිතලය එහි පැතිකඩ වලින් ඛාදනය කරමින් පැමිණෙන බව ඔවුහු නොදකින්නෝ ද? එසේනම් ඔවුන් (අපව) අබිබවා යන්නන් ද?"/>
        <aya index="45" text="(නබිවරය,) &quot;මම නුඹලාට අවවාද කරනුයේ 'වහී' (දේව පණිවිඩය) මගිනි&quot; යැයි පවසවු. එහෙත් බිහිරන් අවවාද කරනු ලබන විට (එම) කැඳවුමට සවන් නොදෙන්නෝය."/>
        <aya index="46" text="තවද නුඹගේ පරමාධිපතිගේ දඬුවමින් ස්වල්පයක් හෝ ඔවුනට ස්පර්ශ වූයේ නම් &quot;අහෝ අපගේ විනාශය! අපි අපරාධකාරයින්ව සිටියෙමු&quot; යැයි සැබැවින්ම ඔවුන් පවසනු ඇත."/>
        <aya index="47" text="(මළවුන්) නැගිටුවනු ලබන දින අපි සාධාරණීය තුලාවන් (මගින් විනිශ්චය) තබන්නෙමු. එබැවින් කිසිදු ආත්මයක් මඳක් හෝ අපරාධයකට ලක් කරනු නොලැබේ. එය අබ ඇටයක තරම් වුව ද අපි එය ගෙන එන්නෙමු. ගණනය කරන්නන් වශයෙන් අප ප‍්‍රමාණවත්ය."/>
        <aya index="48" text="සැබැවින්ම අපි 'මූසාට' හා 'හාරූන්ට' (හොඳ නරක වෙන් කර දක්වන) නිර්ණායකය ද ආලෝකයක් ද බිය භක්තිකයින් සඳහා උපදේශයක් ද පිරිනැමුවෙමු.-"/>
        <aya index="49" text="ඔවුහු කවරහුද යත් ආදෘෂශ්‍යව සිටිය දී තම පරමාධිපතිට බිය වන්නෝය. තවද ඔවුන් (ලොව අවසන්) හෝරාව පිළිබඳව බියෙන් තැතිගන්නන් වෙති."/>
        <aya index="50" text="මෙ(ම අල් කුර්ආන)ය අපි පහළ කළා වූ භාග්‍යමත් උපදෙසකි. එසේ තිබියදීත් නුඹලා මෙය ප‍්‍රතික්ෂේප කරන්නන් වන්නෝ ද?"/>
        <aya index="51" text="තවද සැබැවින්ම අපි මීට පෙර 'ඉබ්රාහීම්ට' ඔහුගේ යහමග පිරිනැමුවෙමු. තවද අපි ඔහු(ගේ සුදුසුකම) පිළිබඳව දැන සිටින්නන් වූයෙමු."/>
        <aya index="52" text="'නුඹලා (නැමදුමෙහි) රැඳී සිටින මෙම ප‍්‍රතිමාවන් කුමක් දැ?'යි ඔහු තම පියාගෙන් ද තම ජනයාගෙන් ද විමසූ අවස්ථාව (සිහිපත් කරවු)."/>
        <aya index="53" text="&quot;අපගේ මුතුන් මිත්තන් ඒවාට නමදිමින් සිටිනු අපි දුටුවෙමු&quot;යි ඔවුහු පැවසුවෝය."/>
        <aya index="54" text="&quot;සැබැවින්ම නුඹලා ද නුඹලාගේ මුතුන් මිත්තන් ද පැහැදිලි නොමගෙහි සිටියෝයැ&quot;යි ඔහු පැවසුවේය."/>
        <aya index="55" text="&quot;නුඹ අප වෙත සත්‍යය (පවසා)ගෙන ආවෙහි ද? එසේත් නැතහොත් නුඹ සෙල්ලම් කරන්නන් අතුරින් දැ?&quot;යි ඔවුහු පැවසුවෝය."/>
        <aya index="56" text="&quot;නමුත් නුඹලාගේ පරමාධිපති වනුයේ අහස් හා මිහිතලයෙහි පරමාධිපති (අල්ලාහ්)ය. ඔහු ඒවා මැව්වේය. තවද මම ඒ කෙරෙහි සාක්ෂි දරන්නන් අතුරිනි. අල්ලාහ් මත දිවුරමි. සැබැවින්ම මම නුඹලා හැරී ගිය පසු නුඹලාගේ පිළිම වලට උපක‍්‍රමයක් යොදන්නෙමි.&quot; යැයි ඔහු('ඉබ්රාහීම්') පැවසුවේය.-"/>
        <aya index="58" text="නමුත් ඔවුන් සතු ප‍්‍රධාන (පිළිම)ය හැර (අනෙක්) ඒවා කැබලි බවට පත් කළේය. (එසේ කළේ) ඔවුහු ඒ වෙත නැවත පැමිණෙනු පිණිසය."/>
        <aya index="59" text="&quot;අපගේ දෙවිවරුන්ට මෙ(ම අපරාධ)ය කළේ කවුරුන් ද? සැබැවින්ම ඔහු අපරාධකරුවන් අතුරිනි&quot; යැයි ඔවුහු පැවසුවෝය."/>
        <aya index="60" text="&quot;තරුණයෙකු ඒවා පිළිබඳව (දොස්) කතා නැගීම අපි අසා ඇත්තෙමු. ඔහුට 'ඉබ්රාහීම්' යැයි පවසනු ලැබේ&quot; යැයි (පිරිසක්) පැවසුවෝය."/>
        <aya index="61" text="&quot;එසේ නම් මිනිසුන් දකිනු පිණිස ඔවුන්ගේ දෑස් ඉදිරියට ඔහුව ගෙන එනු&quot; යැයි ඔවුහු පැවසුවෝය."/>
        <aya index="62" text="&quot;අහෝ ඉබ්රාහීම්! අපගේ දෙවිවරුන්ට මෙසේ කළේ ඔබ දැ?&quot;යි ඔවුහු විමසුවෝය."/>
        <aya index="63" text="&quot;නැත. එය කළේ ඒවායෙහි ප‍්‍රධානියා වන මෙ(ම පිළිමය)ය. එබැවින් ඒවා කතා කරන්නේ නම් ඒවාගෙන් අසා ගනිවු.&quot; යැයි ඔහු පැවසුවේය."/>
        <aya index="64" text="එවිට ඔවුහු තමන් දෙසටම හැරී &quot;සැබැවින්ම නුඹලාමය අපරාධකරුවෝ&quot; යැයි ඔවුහු පවසා ගත්තෝය."/>
        <aya index="65" text="පසුව ඔවුන්ගේ හිස් අවුල් වියවුල් බවට පත් වී &quot;මේවා කතා නොකරන බව සැබැවින්ම නුඹ දන්නෙහිය.&quot; (යැයි ඉබ්රාහීම්ට පැවසුවෝය.)"/>
        <aya index="66" text="&quot;එසේ නම් අල්ලාහ් හැර නුඹලාට කිසිදු ප‍්‍රයෝජනයක් හෝ හානියක් හෝ කළ නොහැකි දෑ නුඹලා නමදින්නෙහු ද? නුඹලාට ද අල්ලාහ් හැර නුඹලා නමදින දැයට ද නින්දාවකි. නුඹලා අවබෝධ කර නොගන්නෙහු දැ?&quot;යි ඔහු විමසුවේය."/>
        <aya index="68" text="&quot;නුඹලා (මොහුට දඬුවම්) කරන්නන්ව සිටින්නේ නම් නුඹලා මොහුව පුලුස්සා දමා නුඹලාගේ දෙවිවරුන්ට උපකාර කරවු&quot; යැයි ඔවුහු පැවසුවෝය."/>
        <aya index="69" text="&quot;අහෝ ගින්න! නුඹ 'ඉබ්රාහීම්' කෙරෙහි සිසිල් හා ශාන්තිමත් වවු&quot; යැයි පැවසුවෙමු."/>
        <aya index="70" text="ඔහුට කුමන්ත‍්‍රණයක් කිරීමට ඔවුහු අපේක්ෂා කළෝය. නමුත් (ඔවුන්ගේ කුමන්ත‍්‍රණය නිෂ්ඵල කිරීමෙන්) ඔවුන්ව අපි අලාභීන් බවට පත් කළෙමු.-"/>
        <aya index="71" text="තවද ඔහුව හා 'ලූත්ව' (තම තමන්ගේ සමූහයේ ව්‍යසනයෙන්) අපි මුදවා ලොවැසියන්ටම අභිවෘද්ධිමත් කළ ප‍්‍රදේශයකට ආරක්ෂිතව ගෙන ආවෙමු."/>
        <aya index="72" text="තවද අපි ඔහුට 'ඉස්හාක්ව' ද අමතරව (ඔහුගේ පරපුරෙන්) 'යඃකූබ්ව' ද ප‍්‍රදානය කළෙමු. ඔවුන් සියල්ලන්ම දැහැමියන් බවට ද පත් කළෙමු."/>
        <aya index="73" text="අපගේ අණ පරිදි යහමග පෙන්වන නායකයින් බවට අපි ඔවුන්ව පත් කළෙමු. තවද යහ දෑ කරන මෙන් ද 'සලාතය' ස්ථාපිත කරන මෙන් ද 'zසකාතය' පිරිනමන මෙන් ද (අණ කරමින්) ඔවුන් වෙත අපි 'වහී' (දේව පණිවිඩය) පහළ කළෙමු. තවද ඔවුහු අපව පමණක් නමදින්නන් වූහ."/>
        <aya index="74" text="තවද අපි 'ලූත්ට' දැනුම ද විනිශ්චය (කිරීමේ නුවණ) ද පිරිනැමුවෙමු. අප‍්‍රසන්න දෑ කරමින් සිටි ග‍්‍රාම වාසීන්ගෙන් අපි ඔහුව මුදවා ගතිමු. සැබැවින්ම ඔවුහු පාපතර නරක පිරිසක්ව සිටියහ."/>
        <aya index="75" text="තවද අපි ඔහුව අපගේ කරුණාවෙහි ඇතුළත් කළෙමු. සැබැවින්ම ඔහු දැහැමියන් අතුරිනි."/>
        <aya index="76" text="තවද නූහ්ව (සිහිපත් කරවු). මීට පෙර ඔහු (අපව) ඇමතූ අවස්ථාව පිළිබඳවය. එවිට අපි ඔහුට පිළිතුරු දුනිමු. පසුව අපි ඔහුව ද ඔහුගේ (නැවෙහි වූ) පවුල ද මහා ව්‍යසනයෙන් මුදවා ගත්තෙමු.-"/>
        <aya index="77" text="අපගේ වදන් බොරු කළා වූ පිරිසෙන් අපි (ඔහුව මුදවා) ඔහුට උදව් කළෙමු. සැබැවින්ම ඔවුහු නරක පිරිසක්ව සිටියහ. එබැවින් අපි ඔවුන් සියල්ලන්ම ගිල්වූයෙමු."/>
        <aya index="78" text="තවද 'දාවූද්' හා 'සුලෙයිමාන්ව' ද (සිහිපත් කරවු). පිරිසකගේ එළුවෙකු (යමෙකුගේ) ගොවිපළෙහි තණ බුදින්නට ගිය කල්හි ඔවුන් දෙදෙනා ඒ පිළිබඳව විනිශ්චය කළ අවස්ථාව පිළිබඳවය. ඔවුන්ගේ විනිශ්චයට සාක්ෂිකරුවන් වශයෙන් අපි වූයෙමු."/>
        <aya index="79" text="'සුලෙයිමාන්ට' අපි එ(ම විනිශ්ච)ය අවබෝධ කර දුනිමු. ඔවුන් දෙපළටම අපි දැනුම ද විනිශ්චය (කිරීමේ නුවණ) ද පිරිනැමුවෙමු. තවද 'දාවූද්' සමග (අල්ලාහ්ව) පිවිතුරු කරන්නක් ලෙස කඳු ද පක්ෂීන් ද අපි (ඔහුට) වසඟ කර දුනිමු. තවද (එසේ) කරන්නන් වූයේ අපමය."/>
        <aya index="80" text="තවද නුඹලාගේ යුද්ධයන්හි නුඹලාව ආරක්ෂා කරනු පිණිස නුඹලා සඳහා සන්නාහ(යුධ ඇඳුම්) තැනීමට අපි ඔහුට ඉගැන්වුයෙමු. එබැවින් නුඹලා කෘතවේදීන් වන්නෙහු ද?-"/>
        <aya index="81" text="තවද 'සුලෙයිමාන්ට' අපි සැඩ සුළඟ (වසඟ කර දුනිමු). එය අපි අභිවෘද්ධිමත් කළ දේශය වෙත ඔහුගේ අණ පරිදි හමා යන්නේය. තවද අපි සියලු දෑ පිළිබඳව දැනුමැත්තන් වූයෙමු."/>
        <aya index="82" text="'ෂෙයිතාන්වරුන්' අතුරින් ඔහු වෙනුවෙන් කිමිඳුම් කරන්නන් ද ඒ හැර වෙනත් ක‍්‍රියාවන් කරනවුන් ද (අපි ඔහුට වසඟ කර දුනිමු). තවද අපි ඔවුන්ව නිරීක්ෂණය කරන්නන් වූයෙමු."/>
        <aya index="83" text="තවද 'අයියූබ්ව'ද (සිහිපත් කරවු). &quot;ඔබ කරුණාවන්තයින් අතුරින් මහා කරුණාභරිතයාණන්ව සිටිය දී මා වෙත පීඩාව වැලඳී ඇත.&quot;යැයි ඔහු තම 'රබ්'(පරමාධිපති)ගෙන් කන්නලව් කළ අවස්ථාව පිළිබඳවය."/>
        <aya index="84" text="එවිට අපි ඔහුට ප‍්‍රතිචාර දැක්වුයෙමු. ඔහුට වැලඳී ඇති පීඩාව අපි ඉවත් කළෙමු. අපගෙන් වූ දයාවක් වශයෙන් හා නැමදුම් කරන්නන්ට ආදර්ශයක් වශයෙන් ඔහුගේ පවුල හා ඔවුන් සමග වූ ඔවුන් වැනි අයව අපි ඔහුට පිරිනැමුවෙමු."/>
        <aya index="85" text="තවද 'ඉස්මාඊල්ව' ද 'ඉද්රීස්ව' ද zදුල් කිෆ්ල්ව ද (සිහිපත් කරවු. මොවුන්) සියල්ලෝම ඉවසිලිවන්තයින් අතුරිනි.-"/>
        <aya index="86" text="(තවද අපි ඔවුන්ව අපගේ දයාවට අවතීර්ණ කළෙමු. සැබැවින්ම ඔවුන් සැදැහැමියන් අතුරිනි."/>
        <aya index="87" text="තවද දුන් 'නූන්' (හෙවත් 'යූනුස්') ද (සිහිපත් කරවු). ඔහු (ජනයා සමග) කෝප වී ගිය අවස්ථාව පිළිබඳවය. එවිට ඔහු &quot;තමන් කෙරෙහි (දඬුවම් කිරීමට) අපි(අල්ලාහ්) බලවත් නොවන්නෙමු&quot;යි සිතුවේය. (මත්ස්‍ය කුසෙහි) අන්ධකාරයන්හි සිට &quot;ලා ඉලාහ ඉල්ලා අන්ත සුබ්හානක ඉන්නී කුන්තු මිනල් ලාළිමීන්&quot; යැයි ඔහු කන්නලව් කළේය."/>
        <aya index="88" text="එබැවින් අපි ඔහුට ප‍්‍රතිචාර දක්වා ඔහුව අපි දුකින් මිදෙව්වෙමු. එලෙසය විශ්වාසිකයින්ව අපි (විපතින්) මුදවන්නේ."/>
        <aya index="89" text="තවද 'zසකරිය්යාව' ද (සිහිපත් කරවු). &quot;මාගේ පරමාධිපතියාණනි, නුඹ උරුමකරුවන් අතුරින් ශ්‍රේෂ්ඨව සිටිය දී නුඹ මා තනිව අත හැර නොදමවු&quot; යැයි ඔහු තම පරමාධිපතිගෙන් කන්නලව් කළ අවස්ථාව පිළිබඳවය."/>
        <aya index="90" text="එබැවින් අපි ඔහුට ප‍්‍රතිචාර දැක්වුයෙමු. තවද අපි ඔහුට 'යහ්යාව' ප‍්‍රදානය කළෙමු. තවද අපි ඔහුට ඔහුගේ බිරිය (දරු සම්පත බිහි කිරීමට) සුදුසු බවට පත් කළෙමු. (මන්දයත්) සැබැවින්ම ඔවුන් යහ දෑ කිරීමෙහි යුහුසුලු වී කැමැත්තෙන් හා බියෙන් අපව ඇයැදින්නන් වූහ. තවද ඔවුහු අපට බියෙන් නැඹුරුවන්නන් ද වූහ."/>
        <aya index="91" text=" තවද තම රහසඟ ආරක්ෂා කර ගත් ඇයව ද (සිහිපත් කරවු). තවද ඇය තුළ අපගේ රූහයෙන් අපි පිඹුවෙමු. ඇය හා ඇයගේ දරුවා විශ්ව වාසීන්ට සංඥාවක් බවට පත් කළෙමු."/>
        <aya index="92" text=" සැබැවින්ම මෙ(ම ඉස්ලාම)ය එකම දහමක් ලෙස නුඹලාගේ දහමය. තවද මම නුඹලාගේ පරමාධිපතිය. එබැවින් නුඹලා මා (පමණක්) නමදිවු."/>
        <aya index="93" text=" නමුත් (ප‍්‍රතික්ෂේපක) ඔවුහු තම (දහම්) කරුණුහි භේදභින්න වූවෝය. සියල්ලෝම අප වෙතම නැවත යොමුවන්නන්ය."/>
        <aya index="94" text=" එබැවින් කවරෙකු තමන් විශ්වාසිකයෙකුව සිටිය දී යහකම් අතුරින් (කිසිවක්) ක‍්‍රියාවට නංවන්නේ ද ඔහුගේ උත්සාහයට ප‍්‍රතික්ෂේපකත්වයක් නැත. තවද සැබැවින්ම අපි ඒවා ලේඛනගත කරන්නන් වෙමු."/>
        <aya index="95" text="අප විනාශ කළා වූ ගම්මානය(න්හි වැසියන්)ට, ඔවුහු (ලොවට) නැවත පැමිණීම තහනම්ය."/>
        <aya index="96" text="කෙතරම් (දුරට)දයත් අවසානයේ යඃජූජ් හා මඃජූජ් බැහැර කරනු ලබන තුරුය. ඔවුහු සෑම උස් පෙදෙසක සිටම ශීඝ‍්‍රයෙන් එති.-"/>
        <aya index="97" text="(එසේ වන්නේ නම්, ලොව අවසානය පිළිබඳව) සැබෑ ප‍්‍රතිඥාව සමීප විය. එවිට ප‍්‍රතික්ෂේප කළවුන්ගේ බැල්ම තුෂ්නිම්භූතව පවතී. &quot;අහෝ අපගේ විනාශය! සැබැවින්ම අපි මේ ගැන අනවධානයෙහි පසු වූයෙමු. තවද අපි අපරාධකරුවන් වූයෙමු.&quot; (යැයි ඔවුහු පවසා ගනිති.)"/>
        <aya index="98" text="සැබැවින්ම නුඹලා ද අල්ලාහ් හැර නුඹලා නමදින දෑ(ව්‍යාජ දෙවිවරු) ද නිරයේ ඉන්ධන වන්නේය. නුඹලා එහි පිවිසෙන්නන්ය."/>
        <aya index="99" text="ඔවුන් දෙවිවරුන්ව සිටියේ නම් ඔවුහු එහි නොපිවිසෙන්නෝය. සියල්ලෝම එ(ම නිරයෙ)හි සදාතනිකයින්ය."/>
        <aya index="100" text="එහි ඔවුනට (අප‍්‍රසන්න) මහා හඬකි. තවද (ඒ හේතුවෙන් වෙනත් කිසිවක්) ඔවුහු එහි සවන් නොදෙන්නෝය."/>
        <aya index="101" text="සැබැවින්ම අපගෙන් වූ යහපත පෙරටු වූවන්, ඔවුන්මය එයින් (නිරයෙන්) දුරස් කරනු ලබන්නන් වනුයේ."/>
        <aya index="102" text="(ස්වර්ගවාසී) ඔවුහු එ(ම නිරයෙ)හි හඬ නොඅසන්නෝය. (ඔවුහු) තම ආත්මාවන් ප‍්‍රිය කළ දෑහි සදාතනිකයින් වෙති."/>
        <aya index="103" text=" (නිරයට පමුණුවන) මහත් වූ බිය ඔවුනට දුක ඇති නොකරන්නේය. &quot;මෙය නුඹලාට පොරොන්දු දෙනු ලබමින් සිටි නුඹලාගේ දිනයයි&quot; යනුවෙන් (පවසමින්) 'මලක්වරුන්' ඔවුන්ව පිළිගන්නෝය."/>
        <aya index="104" text=" වාර්තා සඳහා පත‍්‍රිකාවන් ඔතනවාක් සේ අපි අහස ඔතන දින මුල් මැවීම අපි උත්පාදනය කළා සේ මෙන් අපි එය නැවත උත්පාදනය කරන්නෙමු. (එය අප විසින්ම) අප කෙරෙහි වූ පොරොන්දුවක් වශයෙනි. සැබැවින්ම අපි (එසේ) කරන්නන්මය.-"/>
        <aya index="105" text="තවද අපි (ලව්හුල් 'මහ්ෆූල්' හෙවත් සටහන් ඵලකයේ) සඳහන් කිරීමෙන් පසු &quot;සැබැවින්ම මිහිතලය මාගේ දැහැමි ගැත්තන්ට උරුම වනු ඇතැ&quot;යි zසබූර්හි සටහන් කළෙමු."/>
        <aya index="106" text="නැමදුම් කරන පිරිසට (ස්වර්ගයට පිවිසීමට) ප‍්‍රමාණවත් උපදෙසක් සැබැවින්ම මෙ(ම අල් කුර්ආනයෙ)හි ඇත."/>
        <aya index="107" text="තවද (නබිවරය,) සමස්ත විශ්වයන්ට දයාලුවක් වශයෙන් මිස අපි නුඹව (නබිවරයෙකු වශයෙන්) නොඑව්වෙමු."/>
        <aya index="108" text="&quot;සැබැවින්ම මා වෙත 'වහී' පහළ කරනු ලබනුයේ නුඹලාගේ (සැබෑ) දෙවියන් එකම දෙවියෙකු (වන අල්ලාහ්) යන්නය. එබැවින් නුඹලා (ඔහුට) අවනතවන්නන් වන්නේ දැ?&quot;යි පවසවු."/>
        <aya index="109" text=" ඔවුන් පිටුපෑවාහු නම් එවිට &quot;මා නුඹලාට එක හා සමානව දැනුම් දුන්නෙමි. නුඹලාට පොරොන්දු දෙනු ලබන දෑ(ලොව අවසානය) සමීපයෙන් ද? නැතහොත් දුරින් දැ?යි මම නොදනිමි&quot; යැයි නුඹ පවසවු."/>
        <aya index="110" text="&quot;සැබැවින්ම (නුඹලා) වදනින් හෙළි කරන දෑ ඔහු දන්නේය. තවද ඔහු නුඹලා වසන් කරන දෑ ද දන්නේය.&quot;-"/>
        <aya index="111" text="&quot;තවද මෙය නුඹලාට ව්‍යසනයක් හා මද කලකට භුක්ති විඳීමක් දැ?යි මම නොදනිමි&quot; (යැයි පවසවු)."/>
        <aya index="112" text="&quot;මාගේ පරමාධිපතියාණනි, සාධාරණීයව විනිශ්චය කරනු මැනව!&quot; අපගේ පරමාධිපති කරුණාභරිතයාණන්ය. නුඹලා (ව්‍යාජ) වර්ණනා කරන දෑට විරුද්ධව උදව් පතනු ලබන්නාය. යැයි ඔහු පැවසුවේය."/>
    </sura>
    <sura index="22" name="">
        <aya index="1" text=" ජනයිනි, නුඹලාගේ පරමාධිපතිට බිය භක්තිමත් වවු. සැබැවින්ම (ලොව අවසන්) හෝරාවේ කම්පනය මහත් වූ දෙයකි."/>
        <aya index="2" text=" නුඹ එය දකින දින සෑම කිරි දෙන ස්ති‍්‍රයක්ම තමන් කිරි පෙවූ අය(දරුවන්) ගැන අමතක කරනු ඇත. තවද ගැබ් ගත් සෑම ස්ති‍්‍රයක්ම ඇයගේ ගැබ ප‍්‍රසූත කරනු ඇත. තවද නුඹ ජනයින්ව, ඔවුන් මත් බවින් නොවූවන්ව සිටිය දී මත් වූවන් ලෙස දකිනු ඇත. එනමුත් අල්ලාහ්ගේ දඬුවම (ඉතා) දැඩිය."/>
        <aya index="3" text="ජනයා අතුරින් කිසිදු දැනුමකින් තොරව අල්ලාහ්ගේ විෂයෙහි තර්ක කරන අය ද සෑම කැරලිකාර 'ෂෙයිතාන්වරයෙකුවම' අනුගමනය කරන අය ද වෙති."/>
        <aya index="4" text="කවරෙකු ඔහුව(ෂෙයිතාන්ව මිතුරෙකු ලෙස ගෙන) අනුගමනය කරන්නේද ඔහු(ෂෙයිතාන්) මොහුව නොමග යවනු ඇතැයි ද ඇවිලෙන ගින්නේ වේදනාව වෙත මොහුට මග පෙන්වනු ඇතැයි ද ඔහු(ෂෙයිතාන්) කෙරෙහි නියම කරන ලදී."/>
        <aya index="5" text="ජනයිනි, නුඹලා (විනිශ්චය දිනයෙහි නැවත) නැගිටවනු ලැබීම පිළිබඳව සැකයෙහි සිටියෙහු නම් එවිට (නුඹලා සිතා බලවු.) සැබැවින්ම අපි (අපගේ ශක්තිය) නුඹලාට පැහැදිලි කිරීමක් ලෙස අපි නුඹලාව පසින් ද පසුව ශුක‍්‍ර ධාතුවකින් ද පසුව (ඇලෙන සුලු) ලේ කැටියකින් ද පසුව ස්වරූපයක් දෙනු ලැබූ හෝ ස්වරූපයක් දෙනු නොලැබූ මස් කැබැල්ලකින් ද මැව්වෙමු. (ඒවා අතුරින්) අපි අභිමත කරන අයව නියමිත කාලයක් දක්වා ගර්භාශයන්හි රඳවන්නෙමු. පසුව නුඹලාව ළදරුවෙකු ලෙස (මව් කුසින්) බැහැර කරවන්නෙමු. පසුව නුඹලාගේ මේරූ වයස නුඹලා ඉක්මවීම පිණිස (අපි නුඹලාව වර්ධනය කළෙමු). තවද නුඹලා අතුරින් (මේරූ වයසට පෙර) මරණයට පත් වන අය වෙති. තවද නුඹලා අතුරින් (යමක් පිළිබඳව) දැනු(මක් තිබී)මෙන් පසු කිසිවක් නොදන්නා පරිදි වීම පිණිස දුක්ඛිත (වූ මහලු) වයස දක්වා හරවනු ලබන අය ද වෙති. තවද නුඹ භූමිය වියළිව දකින්නෙහිය. පසුව ඒ මත ජලය අපි පහළ කළ විට එ(ම භූමි)ය සරු වී වැඩී සෑම අලංකාර වර්ගයකින්ම (බවභෝග) හට ගන්වයි."/>
        <aya index="6" text="එය (මක්නිසාද යත්) අල්ලාහ්, ඔහුමය සත්‍යය වන හේතුවෙන් ද තවද ඔහු මළවුන්ට ජීවය දෙන හේතුවෙන් ද තවද සැබැවින්ම ඔහු සියලු දෑ කෙරෙහි අති බලසම්පන්න හේතුවෙන් ද වේ."/>
        <aya index="7" text=" තවද සැබැවින්ම (ලොව අවසන්) හෝරාව පැමිණෙන්නකි. එහි කිසිදු සැකයක් නැත. තවද සැබැවින්ම අල්ලාහ් (එදින) මිනීවළවල්හි සිටින අයව නැගිටුවන්නේය."/>
        <aya index="8" text="අල්ලාහ්ගේ මාර්ගයෙන් (ජනයින්ව) නොමග යැවීම පිණිස (උඩඟුකමින්) තම ගෙල හරවා ගනිමින් (කිසිදු) දැනුමකින් හෝ මග පෙන්වීමකින් හෝ ආලෝකය දෙන්නා වූ ලේඛනයකින් හෝ තොරව අල්ලාහ්ගේ විෂයෙහි තර්ක කරන අය ද ජනයින් අතුරින් වෙති. මෙලොවෙහි ඔහුට නින්දාවකි. තවද අපි ඔහුව (මළවුන්) නැගිටුවනු ලබන දින ඇවිලෙන ගින්නේ දඬුවම රස විඳීමට සලස්වන්නෙමු."/>
        <aya index="10" text="&quot;මෙය නුඹගේ දෑත් පෙරටු කළ දෑ හේතුවෙන් ද අල්ලාහ් (තම) ගැත්තන්ට අපරාධ කරන්නෙකු නොවන හේතුවෙන් ද වේ.&quot; (යැයි ඔහුට පවසනු ලැබේ.)"/>
        <aya index="11" text=" (තම දහමේ එක්) මායිමක් මත (සිට) අල්ලාහ්ව (සැකයෙන් යුතුව) නමදින අය ද ජනයින් අතුරින් වෙති. එබැවින් ඔහුට යම් යහපතක් ඇති වූ විට එමගින් ඔහු සැනසුමට පත් වන්නේය. තවද ඔහුට යම් පිරික්සුමක් ඇති වූ විට ඔහු (ප‍්‍රතික්ෂේපය වන) තම (සත්‍යය) මුහුණ මත හැරෙන්නේය. මෙලොවෙහි ද මතු ලොවෙහි ද ඔහු අලාභ වින්දේය. එයමය පැහැදිලි අලාභය වන්නේ."/>
        <aya index="12" text=" අල්ලාහ් හැර තමන්ට කිසිදු හානියක් නොකරන තමන්ට කිසිදු ප‍්‍රයෝජනයක් නොදෙන දෑ ඔහු කැඳවන්නේය. එයමය අන්ත මුළාව වන්නේ."/>
        <aya index="13" text=" තම ප‍්‍රයෝජනයට වඩා තම හානිය ඉතා සමීපයෙන් ඇති අයව ඔහු කැඳවන්නේය. (ඔහුගේ) ආරක්ෂකයා කෙතරම් නින්දනීය ද? තවද සහයකයා කෙතරම් නින්දනීය ද?"/>
        <aya index="14" text="සැබැවින්ම අල්ලාහ් විශ්වාස කර යහකම් කළවුන්ව (ස්වර්ග) උයන් වලට ඇතුළු කරන්නේය. ඊට යටින් ගංගාවෝ ගලා බසිති. සැබැවින්ම අල්ලාහ් තමා අපේක්ෂා කරන දෑ කරන්නේය."/>
        <aya index="15" text="මෙලොවෙහි හා මතු ලොවෙහි අල්ලාහ් ඔහුට('රසූල්වරයාට') උදව් නොකරන්නේම යැයි කවරෙකු (කෝපයෙන් යුතුව) සිතමින් සිටින්නේ ද ඔහු කඹයක් අහසට දිගු කර පසුව (එයින් ඉහළට නැග අල්ලාහ්ගෙන් රසූල්වරයාට පැමිණෙන උදව්ව) කපා දමත්වා. ඔහුගේ කුමන්ත‍්‍රණය කුමක් (ඔහුට) කෝපය ඇති කරන්නේ ද එය ඉවත් කරනු ඇත් දැයි ඔහු බලත්වා."/>
        <aya index="16" text="මෙලෙස පැහැදිලි වදන් ලෙස අපි මෙ(ම අල් කුර්ආන)ය පහළ කළෙමු. තවද සැබැවින්ම අල්ලාහ් අපේක්ෂා කරන්නන්ව යහමගට යොමු කරන්නේය."/>
        <aya index="17" text="සැබැවින්ම විශ්වාස කළවුන් ද යුදෙව්වූවන් ද සාබිඊන්වරුන් ද කිතුනුවන් ද මජූස්වරුන් ද (අල්ලාහ්ට තවත් දෙයක්) ආදේශ කළවුන් ද වන ඔවුන් අතර (මළවුන්) නැගිටුවනු ලබන දින අල්ලාහ් විනිශ්චය කරන්නේය. සැබැවින්ම අල්ලාහ් සියලු දෑ කෙරෙහි සාක්ෂි දරන්නාය."/>
        <aya index="18" text="අල්ලාහ්, ඔහුට අහස්හි සිටින අය ද මිහිතලයෙහි සිටින අය ද හිරු ද සඳු ද තරු ද කඳු ද ගස් ද ජීවීන් ද මිනිසුන් අතුරින් බොහෝ දෙනෙකු ද 'සුජූද්' කරන බව නුඹ නොදුටුවෙහි ද? තවත් (ප‍්‍රතික්ෂේපකයින්) බොහෝ දෙනෙකු, ඔවුන් කෙරෙහි දඬුවම නියම විය. තවද අල්ලාහ් කවරෙකුව අවමන් කළේ ද ඔහුට ගෞරවය ලබා දෙන්නෙකු නැත. සැබැවින්ම අල්ලාහ් අභිමත කරන දෑ කරන්නේය."/>
        <aya index="19" text="(විශ්වාසිකයින් හා ප‍්‍රතික්ෂේපකයින් වන) මොවුන් දෙදෙනා තම පරමාධිපතිගේ විෂයෙහි තර්ක කළ තාර්කිකයන් දෙදෙනෙකි. එබැවින් ප‍්‍රතික්ෂේප කළවුන්, (නිරයෙහි) ඔවුනට ගින්නෙන් වූ වස්ත‍්‍රයක් කපා වෙන් කර තබනු ලැබීය. ඔවුන්ගේ හිසට උඩින් (උතුරන) උණු ජලය වක් කරනු ලැබේ."/>
        <aya index="20" text="එමගින් ඔවුන්ගේ කුස තුළ ඇති දෑ ද (ඔවුන්ගේ) හම් ද (උණු වී) දිය වනු ඇත."/>
        <aya index="21" text="තවද යකඩින් වූ යෂ්ටි (පහර) ඔවුන් වෙනුවෙන් ඇත."/>
        <aya index="22" text="දුකින් එයින්(නිරයෙන්) ඔවුන් බැහැරවන්නට සිතූ සෑම මොහොතකම ඔවුන්ව එහි නැවත යොමු කරනු ලැබ &quot;තවද නුඹලා ඇවිලෙන ගින්නේ දඬුවම රස විඳිවු.&quot; (යැයි පවසනු ලැබේ.)"/>
        <aya index="23" text="සැබැවින්ම අල්ලාහ් විශ්වාස කර යහකම් කළවුන්ව (ස්වර්ග) උයන් වලට ඇතුළු කරන්නේය. ඊට යටින් ගංගාවෝ ගලා බසිති. රනින් වූ වළලු වලින් ද මුතු ද ඔවුනට එහි පලඳවනු ලැබේ. තවද එහි ඔවුන්ගේ වස්ත‍්‍රය සේද(වලින් යුක්ත)ය."/>
        <aya index="24" text="තවද ඔවුහු (දේව විශ්වාසයට අයත්) වදන වන යහ දෑ වෙත මග පෙන්වනු ලැබූහ. තවද ඔවුහු සර්ව ප‍්‍රශංසාලාභී( අල්ලාහ්)ගේ මාර්ගය වෙත මග පෙන්වනු ලැබූහ."/>
        <aya index="25" text="සැබැවින්ම ප‍්‍රතික්ෂේප කර අල්ලාහ්ගේ මාර්ගයෙන් ද මිනිසුන් වෙනුවෙන් අපි එ(ම මස්ජිදුල් හරාම)ය පත් කර එහි නේවාසිකව හා ආගන්තුකව සිටින අයට එක සමානව තිබෙන්නා වූ (මක්කාවේ දේවස්ථානය වූ) මස්ජිදුල් හරාමයෙන් ද වළක්වන අයට (අපගේ දඬුවම ඇත්තේ)ය. තවද කවරෙකු එහි අපරාධයක් මගින් (අසත්‍යය වෙත) නැඹුරු වීමට අපේක්ෂා කරන්නේ ද ඔහුට වේදනීය දඬුවමක් රස විඳීමට සලස්වන්නෙමු."/>
        <aya index="26" text="(නබිවරය, අපගේ) නිවසේ ස්ථානය(කඃබාව) අපි 'ඉබ්රාහීම්ට' පවරා &quot;මට කිසිවකින් ආදේශ නොතබවු. තවාෆ් (නම් කඃබාව වටා ප‍්‍රදක්ෂිණ) කරන්නන් සඳහා ද ('සලාතය' සඳහා) සිටගෙන සිටින්නන් සඳහා ද 'රුකූඃ' කරන්නන් සඳහා ද 'සුජූද්' කරන්නන් සඳහා ද මාගේ නිවස නුඹ පවිත‍්‍ර කරවු&quot; (යැයි පවසූ) අවස්ථාව (නුඹ සිහිපත් කරවු.)"/>
        <aya index="27" text="තවද (අල්ලාහ් ඉබ්රාහීම්ට මෙසේ පැවසුවේය) &quot;නුඹ ජනයා අතර හජ් පිළිබඳව නිවේදනය කරවු. ඔවුහු නුඹ වෙත ඇවිදිමින් ද සෑම දුර බැහැර මාර්ගයකින්ම පැමිණෙන්නා වූ සෑම (වර්ගයකම) කැහැටු ඔටුවන් මත ද පැමිණෙති."/>
        <aya index="28" text="(මෙලොව හා මතු ලොව) ඔවුන් සතු ප‍්‍රයෝජනයන් ඔවුන් දැක ගනු පිණිස ද පශු කුලයට අයත් සතුන්ගෙන් ඔහු(අල්ලාහ්) ඔවුනට (ආහාරය සඳහා) පිරිනැමූ දෑ වෙනුවෙන් (නියමිත වූ,) දැන ගනු ලැබූ දිනයන්හි අල්ලාහ්ගේ නාමය මෙනෙහි කරනු පිණිස ද (ඔවුන් පැමිණෙන්නෝ)ය. එබැවින් නුඹලා එයින් අනුභව කරවු. තවද දුක් විඳින දිළින්දන්ටත් (එයින්) ආහාර ලබා දෙවු.&quot;"/>
        <aya index="29" text="පසුව ඔවුන් තමන්ගේ අපිරිසුදු දෑ ඉවත් කර ගත යුතුය. ඔවුන් තමන්ගේ භාරයන් ඉටු කළ යුතුය. තවද ඔවුන් අති පූර්ව නිවස තවාෆ් (නම් කඃබාව ප‍්‍රදක්ෂිණ) කළ යුතුය."/>
        <aya index="30" text="(ජනයින්ට අල්ලාහ් නියෝගය කරනුයේ) මෙයයි. අල්ලාහ්ගේ ගෞරවනීය දෑ කවරෙකු ගරු කරන්නේද එය ඔහුගේ පරමාධිපති අබියස ඔහුට යහපත් වන්නේය. තවද නුඹලා කෙරෙහි (අල් කුර්ආනයෙන්) පාරායනය කර පෙන්වනු ලැබූ දෑ හැර පශු කුලයට අයත් සතුන් නුඹලාට අනුමත කරන ලදී. එබැවින් නුඹලා පිළිමයන් වන අපිරිසිදු දැයින් වැළකෙවු. තවද අසත්‍ය වදනින් ද වැළකෙවු."/>
        <aya index="31" text="අල්ලාහ්ට නැඹුරුවෙමින් (කිසිවක්) ඔහුට ආදේශ නොකරන්නන් ලෙස (නුඹලා සිටිය යුතු)ය. තවද කවරෙකු අල්ලාහ්ට ආදේශ තබන්නේ ද ඔහු අහසින් වැටී පක්ෂීන් ඔහුව ඩැහැගෙන ගිය අයෙකු මෙන් හෝ සුළඟ ඔහුව ඈත ප‍්‍රදේශයකට ගෙන ගිය අයෙකු මෙන් වන්නේය."/>
        <aya index="32" text="(ජනයින්ට අල්ලාහ් නියෝගය කරනුයේ) මෙයයි. කවරෙකු අල්ලාහ්ට අයත් (දහමෙහි) සලකුණු ගරු කරන්නේද සැබැවින්ම එය හදවත්හි (ඇති) බිය භක්තිමත්භාවයෙනි."/>
        <aya index="33" text="නුඹලාට එ(ම පශු කුලයට අයත් සතුන්)හි නියම කරනු ලැබූ කාලයක් දක්වා ප‍්‍රයෝජනයන් ඇත. පසුව උන්ගේ කැප කිරීමේ ස්ථානය ('කඃබාව' නම්) ඉතා පූර්ව නිවස වෙතය.-"/>
        <aya index="34" text="පශු කුලයට අයත් සතුන්ගෙන් ඔහු(අල්ලාහ්) ඔවුනට (ආහාරය සඳහා) පිරිනැමූ දෑ වෙනුවෙන් අල්ලාහ්ගේ නාමය මෙනෙහි කරනු පිණිස සෑම ප‍්‍රජාවකටම (ආගමික) පිළිවෙතක් ලෙස අපි (එම කැපකිරීම) පත් කළෙමු. තවද නුඹලාගේ දෙවියන් එකම දෙවියන්ය. එබැවින් නුඹලා ඔහුට අවනත වවු. (නබිවරය, අවනත වී) යටහත්ව කටයුතු කරන්නන්ට ශූභාරංචි දෙවු."/>
        <aya index="35" text="ඔවුහු කවුරුන්ද යත් අල්ලාහ්ව මෙනෙහි කරනු ලැබූ විට ඔවුන්ගේ හදවත් තැති ගන්නන්ය. තවද (පිරික්සුමෙන්) ඔවුන්ට අත්වන දෑ කෙරෙහි ඉවසා දරා ගන්නන්ය. තවද 'සලාතය' ස්ථාපිත කරන්නන්ය. තවද අපි ඔවුනට පිරිනැමූ දැයින් (අල්ලාහ්ගේ මාර්ගයේ) වියදම් කරන්නන්ය."/>
        <aya index="36" text="තවද ඔටුවන්, අපි උන්ව නුඹලාට අල්ලාහ්ගේ සලකුණු බවට පත් කළෙමු. නුඹලාට ඒවායෙහි යහපතක් ඇත. එබැවින් (උන්ව කැප කිරීම සඳහා) පෙළට ගස්වා තිබිය දී උන් කෙරෙහි නුඹලා අල්ලාහ්ගේ නාමය සිහිපත් කරවු. (උන්ව කැප කිරීමෙන් පසු) උන්ගේ (ඉළ ඇට) පෙදෙස් වැටුණු විට නුඹලා ඉන් අනුභව කරවු. තවද සෑහීමට පත්වන්නාට හා අවශ්‍යතාව ඇත්තාට (ඒවායින්) ආහාර (වශයෙන්) ලබා දෙවු. මෙලෙසය නුඹලා කෘතඥ වනු පිණිස අපි ඒවා නුඹලාට වසඟ කර දුන්නේ."/>
        <aya index="37" text="උන්ගේ මාංශ ද උන්ගේ රුධිරය ද අල්ලාහ් වෙත ළඟා නොවන්නේමය. නමුත් නුඹලා අතුරින් වූ බිය භක්තිමත්භාවය ඔහු වෙත ළඟා වන්නේය. මෙලෙසය නුඹලාට අල්ලාහ් යහමග පෙන් වූ බැවින් ඔහුව (අල්ලාහු අක්බර් යැයි පවසමින්) ශ්‍රේෂ්ඨත්වයට පත් කරනු පිණිස නුඹලාට ඔහු ඒවා වසඟ කර දුන්නේ. තවද (නබිවරය,) නුඹ යහපත කරන්නන්ට ශුභාරංචි දෙවු.-"/>
        <aya index="38" text="සැබැවින්ම අල්ලාහ් විශ්වාස කළවුන්ව (ප‍්‍රතික්ෂේපකයින්ගේ හිංසාවෙන්) ආරක්ෂා කරන්නේය. සැබැවින්ම අල්ලාහ් සියලු අකෘතඥ ද්‍රෝහීන්ව ප‍්‍රිය නොකරන්නේය."/>
        <aya index="39" text="(ප‍්‍රතික්ෂේපකයින් කවුරුන් සමග සටන් කළේද එම) සටන් කිරීමට ලක් වූවන් හට ඔවුන් අපරාධයට ලක් වූ හේතුවෙන් (සටන් වැදීමට) අනුමැතිය දෙන ලදී. තවද සැබැවින්ම අල්ලාහ් ඔවුන්ට (ජයග‍්‍රහණය පිණිස) උදව් කිරීම කෙරෙහි අති බලසම්පන්නය."/>
        <aya index="40" text="(ඔවුන්) කවුරුන්ද යත් &quot;අපගේ පරමාධිපති අල්ලාහ්ය&quot; යැයි ඔවුන් පැවසීම හේතුවෙන්ම කිසිදු යුක්තියකින් තොරව ඔවුන්ගේ නිවෙස් වලින් ඔවුන්ව බැහැර කරනු ලැබූවන්ය. අල්ලාහ් ජනයින්ව, (එනම්) ඔවුන්ගෙන් (අපරාධකරන්නන්) සමහරෙකුව තවත් සමහරෙකු (සටන් කිරීම) මගින් නොවැළැක් වූයේ නම් අල්ලාහ්ගේ නාමය අධික ලෙස මෙනෙහි කරනු ලබන ආශ‍්‍රමයන් ද (කිතුනු) දේවස්ථාන ද (යුදෙව්වන්ගේ) සම්මුති ශාලා ද 'මස්ජිදයන්' ද කඩා දමනු ලබන්නට තිබිණ. අල්ලාහ් තමන්(ගේ දහම)ට උදව් කරනන්නාට සැබැවින්ම උදව් කරනු ඇත. සැබැවින්ම අල්ලාහ් සර්ව ශක්ති සම්පන්නය අති බලසම්පන්නය."/>
        <aya index="41" text=" (ඔවුහු) කවුරුන්ද යත් අපි ඔවුනට මිහිතලයෙහි ආධිපත්‍යය ලබා දුන්නේ නම් ඔවුන් සලාතය ස්ථාපිත කර 'zසකාතය' ද පිරිනමා (ජනයාට) යහපත අණ කර අයහපතින් වළක්වන්නෝය. තවද (සියලු) කරුණු වල අවසානය අල්ලාහ්ට හිමිය."/>
        <aya index="42" text="(නබිවරය, ප‍්‍රතික්ෂේපිත) ඔවුහු නුඹව අසත්‍යය කරන්නේ නම් (එය අලුත් දෙයක් නොවේ. මන්දයත්) සැබැවින්ම ඔවුනට පෙර වූ 'නූහ්ගේ' ජනයා ද 'ආද්' (සමූහයා) ද 'සමූද්' (සමූහයා) ද (ඔවුන්ගේ නබිවරුන්ව) අසත්‍යය කළෝය."/>
        <aya index="43" text="තවද 'ඉබ්රාහීම්ගේ' ජනයා ද 'ලූත්ගේ' ජනයා ද (අසත්‍යය කළෝය.)"/>
        <aya index="44" text="තවද 'මද්යන්' වැසියන් ද (අසත්‍ය කළෝය.) තවද 'මූසා' ද අසත්‍යය කරනු ලැබීය. එබැවින් මම ප‍්‍රතික්ෂේපකයින්ට අවකාශයක් දුන්නෙමි. පසුව ඔවුන්ව මම (දඬුවමින්) ග‍්‍රහණය කළෙමි. එවිට මාගේ (දඬුවමින් වූ) නින්දාව කෙසේ වී ද!"/>
        <aya index="45" text=" කොපමණ ගම්මානයන් ඒවා (එහි සිටින ජනයින් විසින්) අපරාධ කරමින් තිබිය දී අපි විනාශ කර දැමුවෙමු ද? එබැවින් ඒවා ඒවායෙහි වහලයන් මත කඩා වැටී (විනාශ වී) තිබුණේය. තවද අත හැර දමන ලද ළිං මත ද උසට තැනූ මන්දිරයන් මත ද (කඩා වැටී විනාශ වී තිබුණේ)ය."/>
        <aya index="46" text=" ඔවුහු මිහිතලයේ ගමන් නොකළෝද? එබැවින් ඔවුනට අවබෝධය කරගන්නා හදවත් ද සවන් දෙන කන් ද ඇති වීමට තිබුණි. සැබැවින්ම එම විෂය නම් (ඔවුන්ගේ) නෙත් අන්ධ නොවී තිබුණි. නමුත් අන්ධ වූයේ ළය තුළ ඇති හදවත්ය."/>
        <aya index="47" text="තවද &quot;දඬුවම ඉක්මන් කරනු&quot;යි ඔවුහු නුඹගෙන් පතන්නෝය. තවද අල්ලාහ් තම ප‍්‍රතිඥාව කඩ නොකරන්නේමය. තවද සැබැවින්ම නුඹගේ පරමාධිපති අබියස වූ දිනක් නුඹලා ගණන් කරන දැයින්(දින ගණනින්) වසර දහසක් මෙනි."/>
        <aya index="48" text="කොපමණ ගම්මානයන් ඒවා(හි සිටින ජනයින් විසින්) අපරාධ කරමින් තිබිය දී මම ඒවා(යෙහි සිටින වැසියන්)ට අවකාශයක් දුන්නෙම් ද? පසුව මම ඒවා (දඬුවමින්) ග‍්‍රහණය කළෙමි. තවද (ඔවුන්) අවසානයෙහි යොමු වන ස්ථානය මා වෙතමය."/>
        <aya index="49" text="(නබිවරය,) පවසවු &quot;ජනයිනි, සැබැවින්ම මම නුඹලාට පැහැදිලි අවවාද කරන්නෙකු වෙමි.&quot;"/>
        <aya index="50" text="එබැවින් විශ්වාස කර යහකම් කළවුන්, ඔවුනට පාප ක්ෂමාව ද ගෞරවනීය සම්පතක් ද හිමිය."/>
        <aya index="51" text="තවද අපගේ වදන් විෂයෙහි (නබිවරයාව) නොහැකියාවට පත් කරන්නට තැත් කළ ඔවුහුමය නිරයේ සගයින් වන්නේ."/>
        <aya index="52" text="(නබිවරය,) නුඹට පෙර කිසිදු 'රසූල්වරයෙකු' හෝ 'නබිවරයෙකු' හෝ ඔහු (අල්ලාහ්ගේ වදන්) පාරායනය කරන විට 'ෂෙයිතාන්' ඔහුගේ පාරායනය පිළිබඳව (දුබල සිත් ඇත්තවුන් තුළ වැරදි අදහස්) දමනවාක් මිස අපි නොඑව්වෙමු. එවිට ෂෙයිතාන් දමන දෑ අල්ලාහ් නිෂ්ඵල කර පසුව ඔහුගේ වදන් (විශ්වාසිකයින්ගේ සිත් තුළ) ස්ථාපිත කරන්නේය. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="53" text="(මේ සියල්ල අල්ලාහ් සිදු කරනුයේ) 'ෂෙයිතාන්' දමන දෑ කවුරුන්ගේ හදවත්හි ව්‍යාධියක් ඇත්තේද (ආත්ම වංචනික) ඔවුනට හා කවුරුන්ගේ හදවත් දැඩි වූයේද (ප‍්‍රතික්ෂේපක) ඔවුන්ට පිරික්සුමක් ඔහු(අල්ලාහ්) ඇති කරනු පිණිසය. තවද සැබැවින්ම අපරාධකරුවෝ (ඔවුනතර) අන්ත අසම්මුතියෙහි වෙති."/>
        <aya index="54" text="තවද දැනුම දෙනු ලැබූවන් 'එ(ම අල් කුර්ආන)ය නුඹගේ පරමාධිපතිගෙන් වූ සත්‍යයක්' බව දැන එය විශ්වාස කර ඔවුන්ගේ හදවත් එයට (අවනත වී) යටහත් වනු පිණිස ද වේ. තවද සැබැවින්ම අල්ලාහ් ඍජු මාර්ගය වෙත විශ්වාස කළවුන්ගේ මග පෙන්වන්නාය."/>
        <aya index="55" text="තවද ඔවුන් වෙත (ලොව අවසන්) හෝරාව අනපේක්ෂිතව පැමිණෙන තුරු හෝ (කිසිදු යහපතක් නොමැති) නිෂ්ඵල දිනයක දඬුවම පැමිණෙන තුරු හෝ ප‍්‍රතික්ෂේප කළවුන් එ(ම අල් කුර්ආන)ය ගැන සැකයෙහිම පසු වෙති.-"/>
        <aya index="56" text="එදින ආධිපත්‍යය අල්ලාහ්ටම හිමිය. ඔහු ඔවුන් අතර විනිශ්චය කරන්නේය. එබැවින් විශ්වාස කර යහකම් කළවුන් පූර්ණ සොම්නසින් යුත් (ස්වර්ග) උයන්හි ය."/>
        <aya index="57" text="තවද ප‍්‍රතික්ෂේප කර අපගේ වදන් අසත්‍යය කළවුන්, ඔවුන්මය තමන්ට නින්දනීය දඬුවමක් ඇත්තවුන් වන්නේ."/>
        <aya index="58" text="කවුරුන් අල්ලාහ්ගේ මාර්ගයේ දේශාන්තරණය කර පසුව ඔවුන් ඝාතනය කරනු ලබන්නේ හෝ මරණයට හෝ පත්වන්නේද ඔවුනට (ස්වර්ගයෙහි) යහ සම්පතක් අල්ලාහ් පිරිනමන්නේමය. තවද සැබැවින්ම අල්ලාහ් සම්පත් පිරිනමන්නන්ගෙන් ඉතා ශ්‍රේෂ්ඨයාය."/>
        <aya index="59" text="ඔවුන් එයින් තෘප්තියට පත් වන (ස්වර්ගයෙහි) පිවිසුමක් තුළට සැබැවින්ම ඔවුන්ව ඔහු ඇතුළත් කරන්නේමය. තවද සැබැවින්ම අල්ලාහ් සර්වඥය දැඩි ඉවසිලිවන්තය."/>
        <aya index="60" text="(අල්ලාහ්ගේ විනිශ්චය වන්නේ) මෙයයි. කවරෙකු තමන්ට හිංසා කරනු ලැබූවාක් මෙන්ම (ප‍්‍රති දඬුවමක් ලෙස) හිංසා කර ඉන් පසුව තමන්ට එරෙහිව සීමාව ඉක්මවා කටයුතු කරනු ලැබුවේ ද සැබැවින්ම අල්ලාහ් ඔහුට උදව් කරන්නේය. සැබැවින්ම අල්ලාහ් ක්ෂමාව පිරිනමන්නාය අති ක්ෂමාශීලීය."/>
        <aya index="61" text="මෙ(ම උපකාර)ය අල්ලාහ් රාත‍්‍රිය දහවලෙහි ඇතුළු කරවන හේතුවෙන් ද දහවල රාත‍්‍රියෙහි ඇතුළු කරවන හේතුවෙන් ද වේ. තවද අල්ලාහ් සර්ව ශ‍්‍රාවකය සර්ව සුපරික්ෂාකාරී වන හේතුවෙන් ද වේ."/>
        <aya index="62" text="මෙය අල්ලාහ්, ඔහුමය සත්‍යය වන බැවින් ද ඔවුන් ඔහු හැර කැඳවන දෑ එය නිෂ්ඵල බැවින් ද අල්ලාහ්, ඔහුමය අති උත්තරීතර අති ශ්‍රේෂ්ඨ වන බැවින් ද වේ.-"/>
        <aya index="63" text="සැබැවින්ම අල්ලාහ් අහසින් (වැසි) ජලය පහළ කර එමගින් මිහිතලය සරුසාරවත් වීම නුඹ නොදුටුවෙහිද? සැබැවින්ම අල්ලාහ් අති සියුම් ඥානීය. අභිඥානවන්තය."/>
        <aya index="64" text="අහස්හි ඇති දෑ ද මිහිතලයෙහි ඇති දෑ ද ඔහු සතුය. තවද සැබැවින්ම අල්ලාහ්, ඔහුමය සර්ව සම්පූර්ණ. සර්ව ප‍්‍රශංසාලාභී වන්නේ."/>
        <aya index="65" text="අල්ලාහ් මිහිතලයෙහි ඇති දෑ ද ඔහුගේ විධානයට අනුව මුහුදෙහි යාත‍්‍රා කරන නැව් ද නුඹලාට වසඟ කළ බව නුඹ නොදුටුවෙහි ද? තවද තමන්ගේ අනුමැතියෙන් තොර අහස මිහිතලය මත වැටීමෙන් ඔහු වළක්වා ගන්නේය. සැබැවින්ම අල්ලාහ් ජනයින් කෙරෙහි දයානුකම්පිතය පරම කරුණාභරිතය."/>
        <aya index="66" text="තවද ඔහුමය නුඹලාට ජීවය ලබා දුන්නේ. පසුව ඔහු නුඹලාව මරණයට පත් කරන්නේය. පසුව ඔහු නුඹලාට (මතු ලොවෙහි නැවත) ජීවය ලබා දෙන්නේය. සැබැවින්ම මිනිසා ගුණමකුවෙකි."/>
        <aya index="67" text="සෑම සමූහයකටම ඔවුන් එය පිළිපදින (ආගමික) පිළිවෙතක් අපි පත් කළෙමු. එබැවින් (නබිවරය, මෙම) කරුණ පිළිබඳව ඔවුන් නුඹ සමග තර්ක නොකළ යුතුය. තවද නුඹ නුඹගේ පරමාධිපති වෙත (ඔවුන්ව) කැඳවවු. සැබැවින්ම නුඹ ඍජු මග පෙන්වීම මතය."/>
        <aya index="68" text=" ඔවුහු නුඹ සමග තර්ක කළේ නම් එවිට &quot;නුඹලා කරන දෑ පිළිබඳව අල්ලාහ් මැනවින් දන්නා යැ&quot;යි නුඹ පවසවු."/>
        <aya index="69" text=" නුඹලා කවර දෙයක් කෙරෙහි මතභේද ඇති කර ගනිමින් සිටියේද එය කෙරෙහි අල්ලාහ් (මළවුන්) නැගිටුවනු ලබන දින නුඹලා අතර විනිශ්චය ලබා දෙන්නේය."/>
        <aya index="70" text=" අල්ලාහ් අහසෙහි හා මිහිතලයෙහි ඇති දෑ (සියල්ල පිළිබඳව) දන්නා බව නුඹ නොදන්නෙහි ද? සැබැවින්ම එය (ලව්හුල් 'මහ්ෆූල්' හෙවත් සටහන්) ලේඛනයක (සටහන් වී) ඇත. සැබැවින්ම මෙය අල්ලාහ් කෙරෙහි පහසු කටයුත්තකි."/>
        <aya index="71" text=" ඔවුහු අල්ලාහ් හැර, කුමක් සඳහා ඔහු(අල්ලාහ්) සාධකයක් පහළ නොකළේද එය ද කුමක් පිළිබඳව ඔවුනට දැනුමක් නොමැත්තේ ද එය ද නමදින්නෝය. තවද අපරාධකරුවන්ට කිසිදු උදව්කරුවෙකු නැත."/>
        <aya index="72" text=" තවද (ලොවෙහි) ඔවුන් වෙත අපගේ (අල් කුර්ආන්) වදන් පැහැදිලිව පාරායනා කරනු ලබන විට ප‍්‍රතික්ෂේප කළවුන්ගේ මුහුණු වල පිළිකුල්භාවය නුඹ වටහා ගන්නෙහිය. අපගේ වදන් ඔවුන් කෙරෙහි පාරායනා කරන්නන්ට පහර දීමට තැත් කරන්නෝය. (නබිවරය) පවසවු. &quot;එබැවින් එයට වඩා නපුරු දෙයක් මා නුඹලාට දන්වන්නද? (එය නිරා) ගින්නය. අල්ලාහ් ප‍්‍රතික්ෂේප කළවුනට එය ප‍්‍රතිඥා දී ඇත. තවද (ඔවුහු) අවසානයේ යොමු වන ස්ථානය කෙතරම් නින්දනීය ද!&quot;"/>
        <aya index="73" text=" ජනයිනි, උපමාවක් ගෙන හැර පෙන්වන ලදී. එබැවින් නුඹලා එයට සවන් දෙවු. සැබැවින්ම අල්ලාහ් හැර නුඹලා අයැදින්නන්, ඔවුන් (සියල්ලෝම) එය(මැස්සෙකු මැවීම) සඳහා එක්රැස් වුව ද මැස්සෙකු (පවා) මැවිය නොහැක්කේමය. තවද මැස්සා ඔවුන්ගෙන් යමක් පැහැර ගත්තේ නම් ඔවුන් එය ඌගෙන් නැවත ලබා නොගන්නෝය. (මෙලෙස අල්ලාහ් හැර අන් අයගෙන්) පතන්නා(නමදින්නා) ද පතනු ලබන්නා(නැමදීමට ලක් වන්නා) ද බලහීන විය."/>
        <aya index="74" text=" ඔවුන් අල්ලාහ්ට අගය කළ යුතු අයුරින් ඔහුව(අල්ලාහ්ව) අගය කොට නොසැලකූහ. සැබැවින්ම අල්ලාහ් සර්ව ශක්ති සම්පන්නය අති බලසම්පන්නය."/>
        <aya index="75" text="අල්ලාහ් 'මලක්වරුන්' අතුරින් ද මිනිසුන් අතුරින් ද දූතයින්ව තෝරා ගන්නේය. සැබැවින්ම අල්ලාහ් සර්ව ශ‍්‍රාවකය සර්ව සුපරික්ෂාකාරීය."/>
        <aya index="76" text="ඔවුන්ට ඉදිරියෙන් හා ඔවුන්ට පසුපසින් ඇති දෑ ඔහු දන්නේය. තවද (සියලු) කරුණු නැවත යොමු කරනු ලබන්නේ අල්ලාහ් වෙතය."/>
        <aya index="77" text="විශ්වාස කළවුනි, නුඹලා ජයග‍්‍රහණය ලබනු පිණිස නුඹලා 'රුකූඃ' කරවු. තවද 'සුජූද්' කරවු. තවද නුඹලාගේ පරමාධිපතිව නමදිවු. තවද යහකම් කරවු."/>
        <aya index="78" text="නුඹලා අල්ලාහ්ගේ විෂයෙහි ප‍්‍රයත්නය කළ යුතු අයුරින් ප‍්‍රයත්නය කරවු. ඔහු නුඹලාව (ඔහුගේ දහම වෙනුවෙන්) තෝරා ගත්තේය. තවද දහමෙහි ඔහු නුඹලා කෙරෙහි කිසිදු අපහසුතාවක් ඇති නොකළේය. (එය) නුඹලාගේ පියා වන 'ඉබ්රාහීම්ගේ' පිළිවෙත (මෙන්)ය. මීට පෙර ද මෙ(ම අල් කුර්ආනයෙ)හි ද නුඹලාට මුස්ලිම්වරුන් යැයි නම් කළේ ඔහු( අල්ලාහ්)ය. (මන්දයත්) රසූල්වරයා නුඹලා කෙරෙහි සාක්ෂිකරුවෙකු වනු පිණිස ද නුඹලා ජනයා කෙරෙහි සාක්ෂිකරුවන් වනු පිණිස ද වේ. එබැවින් නුඹලා 'සලාතය' ස්ථාපිත කරවු. තවද නුඹලා 'zසකාතය' පිරිනමවු. තවද අල්ලාහ්ව(ඔහුගේ දහම) තදින් ග‍්‍රහණය කර ගනිවු. ඔහු නුඹලාගේ භාරකරුය. එබැවින් (ඔහු) භාරකරුවා වශයෙන් ඉතා උතුම් විය. තවද උදව්කරුවා වශයෙන් ඉතා උතුම් විය."/>
    </sura>
    <sura index="23" name="">
        <aya index="1" text=" සැබැවින්ම විශ්වාසිකයෝ ජයග‍්‍රහණය ලැබූවෝය."/>
        <aya index="2" text=" ඔවුහු කවරහුද යත් තම 'සලාතයෙහි' (අල්ලාහ්ට) බියෙන් නැඹුරු වන්නන් වෙති."/>
        <aya index="3" text=" තවද ඔවුහු නිෂ්ඵල දැයින් වැළකෙන්නන් වෙති."/>
        <aya index="4" text=" තවද ඔවුහු 'zසකාතය' පිරිනමන්නන් වෙති."/>
        <aya index="5" text=" තවද ඔවුන් කවරහුදයත් ඔවුන්ගේ ලිංගික අවයවයන් ආරක්ෂා කර ගන්නන් වෙති."/>
        <aya index="6" text=" (නමුත්) තම භාර්යාවන් කෙරෙහි හෝ තම දකුණත හිමි කර ගත් අය(වහලියන්) කෙරෙහි හෝ මිස. එබැවින් සැබැවින්ම ඔවුහු දොස් පවරනු ලබන්නන් නොවේ."/>
        <aya index="7" text=" නමුත් කවරෙකු ඉන් ඔබ්බට (ලිංගික ආස්වාදයක්) සොයන්නේ ද එවිට ඔවුහුමය සීමාව ඉක්ම වූවන් වන්නේ."/>
        <aya index="8" text=" තවද ඔවුහු කවුරුන්ද යත් ඔවුන්ගේ 'අමානාත්'(විශ්වාස කර පවරන ලද දෑ) හා ඔවුන්ගේ ප‍්‍රතිඥාවන් ප‍්‍රවේශම් කරන්නන් වෙති."/>
        <aya index="9" text=" තවද ඔවුහු කවුරුන්ද යත් ඔවුන්ගේ 'සලාතයන්' ආරක්ෂා කරන්නන් වෙති."/>
        <aya index="10" text="ඔවුහුමය ෆිර්දව්ස් (නම් ස්වර්ගය) උරුමකර ගන්නා උරුමක්කරුවන් වන්නෝ. ඔවුහු එහි සදාතනිකයෝ වෙති."/>
        <aya index="12" text="තවද සැබැවින්ම අපි මැටියෙන් යුත් සාරයෙන් මිනිසාව මැව්වෙමු."/>
        <aya index="13" text="පසුව අපි ආරක්ෂක ස්ථානයෙහි(ගර්භාශයෙහි) ශුක‍්‍ර ධාතුවක් ලෙස ඔහුව පත් කළෙමු."/>
        <aya index="14" text="පසුව අපි ශුක‍්‍ර ධාතුව (ඇලෙනසුලු) ලේ කැටියක් බවට මවා පසුව ලේ කැටිය මස් කැබැල්ලක් බවට මවා පසුව මස් කැබැල්ල අස්ථි බවට මවා පසුව අපි එම අස්ථි මාංශයෙන් පැලඳුවෙමු. පසුව වෙනත් මැවුමක් බවට අපි එය නිර්මාණය කළෙමු. නිර්මාපකයින් අතුරින් ඉතා අලංකාර අල්ලාහ් අති උත්කෘෂ්ට විය."/>
        <aya index="15" text="පසුව සැබැවින්ම නුඹලා මින් පසු මරණයට පත් වන්නෝ වෙති."/>
        <aya index="16" text="පසුව සැබැවින්ම නුඹලා (මළවුන්) නැගිටුවනු ලබන දින අවදි කරවනු ලබන්නන්ය."/>
        <aya index="17" text=" තවද සැබැවින්ම අපි නුඹලාට ඉහළින් මාර්ගයන්(අහස්) සතක් මවා ඇත්තෙමු. තවද මැවුම් ගැන අපි අනවධානීන් ලෙස නොසිටින්නෙමු."/>
        <aya index="18" text=" අපි අහසින් ප‍්‍රමාණ කොට ජලය පහළ කළෙමු. පසුව එය මිහිතලයේ අපි තැන්පත් කළෙමු. සැබැවින්ම අපි එය ඉවත් කිරීමටද ශක්තිය දරන්නන් වෙමු."/>
        <aya index="19" text=" පසුව එමගින් අපි නුඹලාට ඉඳි හා මිදි වතු හට ගැන්වූයෙමු. ඒවායෙහි නුඹලාට බොහෝ පලතුරු ද ඇත. තවද ඒවායින් නුඹලා අනුභව කරන්නෙහුය."/>
        <aya index="20" text="'තූර් සිනායි'හි පැළවෙන, තෙල් හා අනුභව කරන්නන්ට අභිරුචිය වඩන්නා වූ ගසක් ද (හට ගැන්වුයෙමු)."/>
        <aya index="21" text="තවද සැබැවින්ම නුඹලාට පශු කුලයට අයත් 'සතුන්' තුළ ආදර්ශයක් ඇත. උන්ගේ උදරයන්හි ඇති දැයින් අපි නුඹලාට (කිරි) පානය සපයන්නෙමු. තවද උන්ගෙන් නුඹලාට බොහෝ ප‍්‍රයෝජන ඇත. තවද උන්ගෙන් නුඹලා අනුභව කරන්නෙහුය."/>
        <aya index="22" text="තවද උන් මත ද නැව් මතද නුඹලාව උසුලනු ලබන්නෙහුය."/>
        <aya index="23" text="තවද සැබැවින්ම අපි 'නූහ්ව' ඔහුගේ ජනයා වෙත එව්වෙමු. එවිට ඔහු &quot;මාගේ ජනයිනි, නුඹලා අල්ලාහ්ට (පමණක්) නැමදුම් කරවු. ඔහු හැර වෙනත් දෙවියෙකු නුඹලාට නැත. නුඹලා (අල්ලාහ්ට) බිය භක්තිමත් නොවන්නෙහු දැ?&quot;යි විමසුවේය."/>
        <aya index="24" text="ඔහුගේ ජනයා අතුරින් ප‍්‍රතික්ෂේප කළ ප‍්‍රධානීහු &quot;මොහු නුඹලා මෙන් මිනිසෙකු මිස නැත. නුඹලාට වඩා ශ්‍රේෂ්ඨ වන්නට මොහු අපේක්ෂා කරන්නේය. අල්ලාහ් ('රසූල්වරයෙකු' එවීමට) අභිමත කළේ නම් 'මලක්වරයෙකු' පහළ කරන්නට තිබිණ. මෙවැනි දෙයක් පිළිබඳව අපගේ පෙර විසූ මුතුන්මිත්තන්ගෙන් අපි අසා නැත්තෙමු. මොහු උමතුභාවය ඇති මිනිසෙකු මිස නැත. එබැවින් මොහුට (කුමක් වන්නේ දැ'යි) ස්වල්ප කාලයක් දක්වා නුඹලා බලා සිටිවු.&quot; යැයි පැවසුවෝය."/>
        <aya index="26" text="&quot;මාගේ පරමාධිපතියාණනි, ඔවුන් මා අසත්‍යය කළ හේතුවෙන් මට උදව් කරනු මැනව!&quot; යැයි ඔහු('නූහ්') පැවසුවේය."/>
        <aya index="27" text="එබැවින් අපි &quot;අපගේ අධීක්ෂණය යටතේ ද අපගේ 'වහී'(දේව පණිවිඩය) පරිදි ද නැව සාදවු.' 'අපගේ (දඬුවම පිළිබඳ) නියෝගය පැමිණ ලිපෙන් ජලය උනන්නට ගත් විට සෑම (සත්ව) වර්ගයකින්ම ජෝඩු බැගින් ද (නුඹගේ පවුලේ උදවිය වන) ඔවුන් අතුරින් කවරෙකු කෙරෙහි (දඬුවමේ) වදන පෙරටු වූයේ ද ඔවුන් හැර නුඹගේ පවුලේ (අන්) උදවිය ද එහි නංවා ගනිවු. අපරාධ කළවුන් පිළිබඳව මා සමග කතා නොකරවු. (මන්දයත්) සැබැවින්ම ඔවුන් ගිල්වනු ලබන්නන්ය.' තවද 'නුඹ හා නුඹ සමග වූවන් නැවෙහි ලැගුම් ගත් විට &quot;අපරාධකාර ජනයාගෙන් අපව මුදවා ගත් අල්ලාහ්ටම සියලු ප‍්‍රශංසා හිමිය.&quot; යැයි ඇයැදිවු. තවද (නුඹලා ගොඩට බසින විට) &quot;මාගේ පරමාධිපතියාණනි අභිවෘද්ධිමත් ස්ථානයක මා ගොඩ බස්වනු මැනව! තවද නුඹ නවාතැන් ලබා දෙන්නන් අතුරින් ඉතා ශ්‍රේෂ්ඨය.' යැයි ද ඇයැදිවු.&quot; යන්නෙන් ඔහුට 'වහී' පහළ කළෙමු."/>
        <aya index="30" text="සැබැවින්ම මෙහි සංඥාවන් ඇත. තවද සැබැවින්ම අපි (නුඹලාව සදා) පිරික්සන්නන් වන්නෙමු."/>
        <aya index="31" text="අනතුරුව ඔවුන්ගෙන් පසු අපි තවත් පරම්පරාවක් බිහි කළෙමු."/>
        <aya index="32" text="තවද අපි &quot;නුඹලා අල්ලාහ්ට (පමණක්) නැමදුම් කරවු. ඔහු හැර වෙනත් දෙවියෙකු නුඹලාට නැත. නුඹලා (අල්ලාහ්ට) බිය භක්තිමත් නොවන්නෙහු දැ?&quot;යි (පවසා) ඔවුන් අතුරින් වූ 'රසූල්වරයෙකු' ඔවුන් අතරට එව්වෙමු."/>
        <aya index="33" text="ඔහුගේ ජනයා අතුරින් ප‍්‍රතික්ෂේප කළ පරමාන්ත දිනය හමු වීම පිළිබඳව අසත්‍යය කළ තවද අපි මෙලොව ජීවිතයෙහි සැපවත් ජීවිතක් ලබා දුන් ප‍්‍රධානීහු &quot;මොහු නුඹලා මෙන් මිනිසෙකු මිස නැත. කවර දැයින් නුඹලා අනුභව කරන්නේ ද ඒවායින් ඔහු ද අනුභව කරන්නේය. නුඹලා පානය කරන දැයින් ඔහු ද පානය කරන්නේය.&quot; යැයි පැවසූහ."/>
        <aya index="34" text="&quot;තවද නුඹලා වැනි මිනිසෙකුට නුඹලා අවනත වූයෙහු නම් එවිට සැබැවින්ම නුඹලා අලාභවන්තයින්මය.&quot;"/>
        <aya index="35" text="&quot;සැබැවින්ම නුඹලා මරණයට පත් වී දූවිලි හා ඇටකටු බවට පත් වූවායින් පසුවත් නුඹලා (නැවත නැගිට වනු ලැබ) පිට කරනු ලබන්නන් වන බවට ඔහු නුඹලාට ප‍්‍රතිඥා දෙන්නේ ද?&quot;"/>
        <aya index="36" text="&quot;නුඹලාට පොරොන්දු දෙනු ලැබූ දෑ(දඬුවම) දුරස්ථ විය. දුරස්ථ විය.&quot;"/>
        <aya index="37" text="&quot;මෙය අපගේ ලෞකික ජීවිතය මිස නැත. (එහි) අපි මරණයට පත් වන්නෙමු. තවද ජීවත් වන්නෙමු. නමුත් අපි (මරණින් මතු) නැවත නැගිටුවනු ලබන්නන් නොවෙමු.&quot;"/>
        <aya index="38" text="&quot;මොහු අල්ලාහ් කෙරෙහි අසත්‍යය ගොතන මිනිසෙකු මිස නැත. තවද අපි ඔහුව විශ්වාස කරන්නන් නොවන්නෙමු.&quot; (යැයි ද ඔවුහු පැවසුවෝය.)"/>
        <aya index="39" text="&quot;මාගේ පරමාධිපතියාණනි, ඔවුන් මා අසත්‍යය කළ හේතුවෙන් මට උදව් කරනු මැනව!&quot; යැයි ඔහු('රසූල්වරයා') පැවසුවේය."/>
        <aya index="40" text="&quot;සැබැවින්ම (ප‍්‍රතික්ෂේපක) ඔවුන් ස්වල්ප කලකින් (තම ප‍්‍රතික්ෂේපය පිළිබඳව) පසුතැවිලි වන්නන් වනු ඇතැ&quot;යි ඔහු(අල්ලාහ්) පැවසුවේය."/>
        <aya index="41" text="එබැවින් සත්‍යවශයෙන්ම මහා හඬ ඔවුන්ව ග‍්‍රහණය කළේය. එවිට අපි ඔවුන්ව වියළි ඉපනැලි බවට පත් කළෙමු. එබැවින් අපරාධකාර ජනයා (අල්ලාහ්ගේ ආශිර්වාදයෙන්) දුරස්ථය."/>
        <aya index="42" text="ඉන් පසුව ඔවුන්ගෙන් පසු අපි තවත් පරම්පරාවන් බිහි කළෙමු."/>
        <aya index="43" text="කිසිදු ජන සමූහයක් ඔවුන්ගේ (මරණය සඳහා) නියමිත කාලය පෙරටු නොකරන්නෝය. තවද (එයට) ප‍්‍රමාද ද නොවන්නෝය."/>
        <aya index="44" text="පසුව අපි අපගේ 'රසූල්වරුන්' අනුපිළිවෙළින් එව්වෙමු. සමූහයක් වෙත ඔවුන්ගේ 'රසූල්වරයා' පැමිණි සෑම අවස්ථාවකම ඔවුහු ඔහුව අසත්‍යය කළෝය. එහෙයින් අපි ඔවුන්ගෙන් ඇතැමෙකු ඇතැමෙකුට පසුව අනුපිළිවෙළින් (දඬුවම් විඳින්නට) සැලැස්වූයෙමු. තවද අපි ඔවුන්ව (මතු ජනයින් අතර කතා බහට ලක් වන) කථා වස්තූන් බවට පත් කළෙමු. විශ්වාස නොකරන ජනයා (අල්ලාහ්ගේ ආශිර්වාදයෙන්) දුරස්ථය."/>
        <aya index="45" text="පසුව අපි 'ෆිර්අවුන්' හා ඔහුගේ ප‍්‍රධානීන් වෙත 'මූසාව' හා ඔහුගේ සහෝදර 'හාරූන්ව' අපගේ වදන් හා පැහැදිලි සාධක සමග යැව්වෙමු. නමුත් ඔවුහු උඩඟු වූවෝය. තවද ඔවුහු ගර්විත පිරිසක් වූවෝය."/>
        <aya index="47" text="&quot;ඔවුන් දෙදෙනාගේ ජනයා අපට වහලුන්ව සිටිය දී අප වැනි මිනිසුන් දෙදෙනෙකු (වන එම දෙදෙනාවම) අපි (තම 'රසූල්වරුන්' වශයෙන්) විශ්වාස කරන්නෙමු දැ?&quot;යි ඔවුහු පැවසුවෝය."/>
        <aya index="48" text="එවිට ඔවුහු ඔවුන් දෙදෙනාව අසත්‍යය කළෝය. එබැවින් ඔවුහු (දඬුවමින්) විනාශ වන්නන් අතුරින් වූහ."/>
        <aya index="49" text="පසුව ඔවුන්(ඉස්රාඊල්ගේ 'දරුවන්') යහමග ලබනු පිණිස සැබැවින්ම අපි 'මූසාට' ධර්ම පුස්තකය පිරිනැමුවෙමු."/>
        <aya index="50" text="තවද අපි 'මර්යම්ගේ' පුතණුවන් හා ඔහුගේ මව සංඥාවක් බවට පත් කළෙමු. තවද උල්පත් සහිත වාසයට සුදුසු උස් බිමක අපි ඔවුන් දෙදෙනාට රැකවරණය දුන්නෙමු."/>
        <aya index="51" text="අහෝ රසූල්වරුනි! නුඹලා යහ දැයින් අනුභව කරවු. තවද යහකම් කරවු. සැබැවින්ම මම නුඹලා කරමින් සිටින දෑ පිළිබඳව සර්වඥය."/>
        <aya index="52" text=" තවද සැබැවින්ම මෙ(ම ඉස්ලාම)ය එකම දහමක් ලෙස වූ නුඹලාගේ දහමය. තවද මම නුඹලාගේ පරමාධිපතිය. එබැවින් නුඹලා මට (පමණක්) බිය භක්තිමත් වවු."/>
        <aya index="53" text=" නමුත් ඔවුහු(ප‍්‍රතික්ෂේපකයින්) තමන් අතර නොයෙකුත් කණ්ඩායම් ලෙස තම (දහම්) කරුණුහි භේදභින්න වූවෝය. සෑම කණ්ඩායමක්ම ඔවුන් සතු දෑ පිළිබඳව (ගර්විතව) සතුටු වන්නන්ය."/>
        <aya index="54" text=" එබැවින් (ඔවුන්ගේ මරණය දක්වා) කාලයකට ඔවුන්ගේ මුළාවෙහිම ඔවුන්ව නුඹ අත හැර දමවු."/>
        <aya index="55" text="අප ඔවුනට ධනයෙන් හා දරුවන්ගෙන් පිරිනැමුවේ යහ දැයෙහි ඔවුනට ඉක්මන් කිරීමක් වශයෙන් යැයි ඔවුහු සිතන්නෙහු ද? නැත. ඔවුහු (එහි සත්‍යතාව) වටහා නොගන්නෝය."/>
        <aya index="57" text="සැබැවින්ම තම පරමාධිපති කෙරෙහි වූ බියෙන් තැති ගනිමින් සිටින"/>
        <aya index="58" text=" තවද තම පරමාධිපතිගේ වදන් විශ්වාස කරන"/>
        <aya index="59" text=" තවද තම පරමාධිපතිට (අන් දෑ) ආදේශ නොතබන"/>
        <aya index="60" text=" තවද සැබැවින්ම තම පරමාධිපති වෙතට නැවත යොමු වන්නන් බවට තම හදවත් බියට පත්ව ඔවුනට පිරිනැමූ දෙයින් පිරිනමනවුන් නම්"/>
        <aya index="61" text="ඔවුහුමය යහකම්හි (තරඟ වදිමින්) යුහුසුලු වන්නෝ. තවද ඔවුහු එයට ප‍්‍රමුඛ වන්නන් වෙති."/>
        <aya index="62" text=" තවද කිසිදු ආත්මයකට එහි ශක්තියට අනුව මිස (කිසිවක්) අපි නොපවරන්නෙමු. (ඔවුන්ගේ ක‍්‍රියා පිළිබඳව) සත්‍යය කතා කරන පුස්තකයක් අප හමුවේ ඇත. තවද ඔවුහු අපාරධ කරනු නොලබන්නෝය."/>
        <aya index="63" text="නමුත් (ප‍්‍රතික්ෂේපක) ඔවුන්ගේ හදවත් මේ (පුස්තකය) පිළිබඳව අඥානයෙහි ය. තවද ඔවුනට මේවා නොවන වෙනත් (පාප) ක‍්‍රියාවන් ද ඇත. ඔවුහු ඒවා ක‍්‍රියා කරන්නන්ය."/>
        <aya index="64" text="(එසේ ඔවුන් ක‍්‍රියා කරන්නේ) අපි ඔවුන්ගේ පොහොසතුන්ව දඬුවමින් ග‍්‍රහණය කරන තෙක්ය. එවිට ඔවුහු විලාප නගන්නෝය."/>
        <aya index="65" text="(එවිට) &quot;අද දින නුඹලා විලාප නොදෙවු. (මන්දයත්) නුඹලා අපගෙන් (මිදීමට) උදව් නොලබන්නෙහුමය."/>
        <aya index="66" text="සැබැවින්ම මාගේ වදන් නුඹලා වෙත පාරායනා කරනු ලැබීය. නමුත් නුඹලා (පිටුපා) නුඹලාගේ විළුඹු මත හැරී යන්නන්ව සිටියෙහුය."/>
        <aya index="67" text="එය පිළිබඳව උඩඟු වූවන් ලෙස (අල් කුර්ආනය පිළිබඳව) රාත‍්‍රියෙහි කතා කරමින් දොස් නගමින්( සිටියෙහු)ය.&quot; (යැයි ඔවුනට පවසනු ලැබේ.)"/>
        <aya index="68" text="(අල්ලාහ්ගේ) වදන ඔවුන් අවබෝධයට නොගත්තේ ද? එසේ නොමැති නම් පෙර විසූ ඔවුන්ගේ මුතුන්මිත්තන්ට නොපැමිණි දෑ ඔවුන් වෙත පැමිණියේ ද?"/>
        <aya index="69" text="එසේ නොමැති නම් ඔවුහු ඔවුන්ගේ 'රසූල්වරයාව' නොහඳුනන්නෝ ද? (මෙලෙසය) ඔවුහු ඔහුව ප‍්‍රතික්ෂේප කරනුයේ."/>
        <aya index="70" text="එසේ නොමැති නම් ඔහු තුළ උමතුවක් ඇතැයි ඔවුහු පවසන්නෝ ද? නැත. ඔහු ඔවුන් වෙත සත්‍යය (අල් කුර්ආනය) ගෙන ආවේය. තවද ඔවුන්ගෙන් බොහෝ දෙනා සත්‍යය පිළිකුල් කරන්නන්ය."/>
        <aya index="71" text="සත්‍යය (අල් කුර්ආනය) ඔවුන්ගේ ආශාවන් අනුව වූයේ නම් අහස් හා මිහිතලය ද එහි සිටින්නන් ද අක‍්‍රමික වනු ඇත. එසේ නොව ඔවුන්ගේ (පැසසුම අඩංගු අල් කුර්ආනය නැමැති) උපදෙස අපි ඔවුනට පිරිනැමුවෙමු. නමුත් ඔවුහු ඔවුන්ගේ උපදෙසෙන් වැළකෙන්නන්ය."/>
        <aya index="72" text="නැතහොත් (නබිවරය,) ඔවුන්ගෙන් වේතනයක් නුඹ ඉල්ලා සිටියෙහි ද? එසේ නම් නුඹගේ පරමාධිපතිගේ වේතනය ශ්‍රේෂ්ඨය. තවද ඔහු පෝෂණය කරන්නන්ගෙන් ශ්‍රේෂ්ඨය."/>
        <aya index="73" text="තවද සැබැවින්ම නුඹ ඔවුන්ව ඍජු මාර්ගය වෙත කැදවන්නෙහි ය."/>
        <aya index="74" text="තවද සැබැවින්ම පරමාන්ත දිනය විශ්වාස නොකරනවුන් එම මාර්ගයෙන් හැරෙන්නන්මය."/>
        <aya index="75" text="අපි ඔවුනට දයාව පෙන්වා ඔවුනට (ඇති) වූ දුෂ්කරතාවය අපි ඉවත් කළේ නම් ඔවුන්ගේ මුළාවෙහිම ඔවුන් ව්‍යාකූලව ගිලී සිටිනු ඇත."/>
        <aya index="76" text="තවද සැබැවින්ම අපි ඔවුන්ව දඬුවමින් ග‍්‍රහණය කළෙමු. නමුත් ඔවුහු තම පරමාධිපතිට යටත් නොවූවෝය. තවද ඔවුන් බැගෑපත් වී නොඇයැදියෝය."/>
        <aya index="77" text="කෙතරම්දයත් දැඩි දඬුවමින් යුත් දොරටුව අපි ඔවුන් වෙත විවෘත කළ විට එසැණින් ඔවුහු එහි අපේක්ෂා සුන් වූවන් බවට පත්වන්නෝය."/>
        <aya index="78" text=" නුඹලාට ශ‍්‍රවණ ද දෘෂ්ටි ද හදවත් ද බිහි කළේ ඔහුමය. නුඹලා (අල්ලාහ්ට) කෘතවේදී වනුයේ ඉතා ස්වල්පයකි."/>
        <aya index="79" text=" තවද නුඹලාව මිහිතලයෙහි ව්‍යාප්ත කළේ ඔහුමය. තවද නුඹලාව (මරණින් මතු) එක් රැස් කරනු ලබනුයේ ඔහු වෙතමය."/>
        <aya index="80" text=" ජීවය ලබා දෙන්නේ ද මරණයට පත් කරන්නේ ද ඔහුමය. රාත‍්‍රිය හා දහවලෙහි පරස්පරානු ගමන ද ඔහු සතුය. එබැවින් නුඹලා (ඒ ගැන) වටහා නොගන්නෙහු ද?"/>
        <aya index="81" text=" නැත. පැරැන්නන් පැවසූ දෑ මෙන් ඔවුහු ද පැවසුවෝය."/>
        <aya index="82" text="&quot;අප මරණයට පත් වී දූවිලි හා ඇටකටු බවට පත් වූවායින් පසුවත් සැබැවින්ම අපි (මළවුන්) නැගිටුවනු ලබන්නන් වන්නෙමු දැ?&quot;යි ඔවුහු පැවසුවෝය."/>
        <aya index="83" text=" අපට ද අපට පෙර අපගේ මුතුන් මිත්තන්ට ද මේ පිළිබඳව ප‍්‍රතිඥා දෙනු ලැබීය. මේවා පැරැන්නන්ගේ (මිථ්‍යා) ප‍්‍රබන්ධ මිස නැත."/>
        <aya index="84" text=" (නබිවරය) &quot;නුඹලා දැන සිටියෙහු නම් මිහිතලය ද එහි ඇති අය ද සතු වන්නේ කවරෙකුට දැ?යි විමසවු."/>
        <aya index="85" text="&quot;අල්ලාහ් සතුය&quot; යැයි ඔවුන් පවසනු ඇත. &quot;එසේ නම් නුඹලා මෙනෙහි නොකරන්නෙහු දැ?&quot;යි විමසවු."/>
        <aya index="86" text="&quot;අහස් සතෙහි පරමාධිපති හා මහත් වූ 'අර්ෂ්හි' පරමාධිපති කවුරුන් දැ?&quot;යි විමසවු."/>
        <aya index="87" text="&quot;(මේවා සියල්ල සතු වන්නේ) අල්ලාහ්ට&quot; යැයි ඔවුහු පවසනු ඇත. &quot;එසේ නම් නුඹලා බිය භක්තිමත් නොවන්නෙහු දැ?&quot;යි විමසවු."/>
        <aya index="88" text="&quot;නුඹලා දැන සිටින්නෙහු නම් ඔහු(අල්ලාහ්) ආරක්ෂා කරන්නෙකුව හා ඔහුව ඉක්මවා ආරක්ෂාව (කිසිවෙකුට) සැපයිය නොහැකිව සිටිය දී සියලු දෑහි ආධිපත්‍යය කවරෙකු සතු වන්නේ දැ?යි විමසවු."/>
        <aya index="89" text="&quot;අල්ලාහ් සතුය&quot; යැයි ඔවුහු පවසනු ඇත. &quot;එසේ නම් නුඹලා (සත්‍යයෙන්) රවටනු ලැබුයේ කෙසේ දැ?&quot;යි විමසවු."/>
        <aya index="90" text="නමුත් අපි ඔවුන් වෙත සත්‍යය ගෙන ආවෙමු. එහෙත් සැබැවින්ම ඔවුහු (ඒ පිළිබඳව) අසත්‍යය පවසන්නෝය."/>
        <aya index="91" text="අල්ලාහ් පුතෙකු නොගත්තේය. තවද ඔහු සමග (කිසිදු) දෙවියෙකු ද නොවීය. එසේනම් සෑම දෙවියෙකුම තමන් මැවූ දෑ රැගෙන යනු ඇත. තවද ඔවුන්ගෙන් සමහරෙකු සමහරෙකුට වඩා ආක‍්‍රමණශීලී වනු ඇත. ඔවුන් වර්ණනා කරන දැයින් අල්ලාහ් සුවිශුද්ධය."/>
        <aya index="92" text="(ඔහු) ගුප්ත දෑ ද දෘශ්‍යමාන දෑ ද මැනවින් දන්නාය. තවද ඔවුන් ආදේශ තබන දැයින් ඔහු උත්තරීතරය."/>
        <aya index="93" text="(නබිවරය) &quot;මාගේ පරමාධිපතියාණනි, ඔවුනට (දඬුවම පිළිබඳව) ප‍්‍රතිඥා දෙනු ලබන දෑ ඔබ මා වෙත පෙන්වන්නේ නම් එවිට මාගේ පරමාධිපතියාණනි, අපරාධකාර ජනයා අතරෙහි මා පත් නොකරනු මැනව.&quot; යැයි පවසවු."/>
        <aya index="95" text="තවද සැබැවින්ම අපි ඔවුනට ප‍්‍රතිඥා දුන් දැය නුඹට පෙන්වන්නට ශක්තිය ඇත්තන්මය."/>
        <aya index="96" text="කුමන දෙයක් වඩා යහපත් වන්නේ ද එමගින් අයහපත ඉවත් කරවු. ඔවුන් වර්ණනා කරන දෑ පිළිබඳව අප මැනවින් දන්නෙමු."/>
        <aya index="97" text="තවද &quot;මාගේ පරමාධිපතියාණනි, 'ෂෙයිතානුන්ගේ' පෙලඹවීම් වලින් මා ඔබගෙන් ආරක්ෂාව පතමි. තවද මාගේ පරමාධිපතියාණනි, උන් මා වෙත පැමිණීමෙන් ද මා ඔබගෙන් ආරක්ෂාව පතමි.&quot; යැයි (නබිවරය) පවසවු."/>
        <aya index="99" text="(ප‍්‍රතික්ෂේපක) ඔවුන්ගෙන් කෙනෙකුට මරණය පැමිණි කල්හි &quot;(එවිට) මාගේ පරමාධිපතියාණනි, මා අත හැර පැමිණි දෑහි යහකම් කිරීමට හැකි වනු පිණිස මා නැවත (ලොවට) යවනු මැනව!&quot; යැයි ඔහු පවසනු ඇත. එසේ නොවනු ඇත. සැබැවින්ම එය ඔහු පවසන (පුහු) වදනක් පමණි. නමුත් (මරණින් පසු) ඔවුනට ඉදිරියෙන් (මළවුන්) නැවත නැගිටුවනු ලබන දින තෙක් (ලොවට නැවත පැමිණිය නොහැකි) බාධකයක් ඇත."/>
        <aya index="101" text="(පරමාන්ත දිනය සඳහා) 'සූර්' පිඹිනු ලැබූ විට එදින ඔවුන් අතර ඥාති සබඳතාවන් නොමැත. තවද ඔවුහු එකිනෙකා (තොරතුරු) විමසා නොගන්නෝය."/>
        <aya index="102" text="එබැවින් කවරෙකුගේ තුලාව (යහ ක‍්‍රියා මගින්) බරින් වැඩි වූයේ ද එවිට ඔවුන්මය ජයග‍්‍රාහකයින් වන්නේ."/>
        <aya index="103" text=" තවද කවරෙකුගේ තුලාව බරින් සැහැල්ලු වූයේ ද ඔවුන්මය තම ආත්මාවන්ට අලාභහානි කර ගත් නිරයේ සදාතනිකයින් වන්නේ."/>
        <aya index="104" text=" (නිරා) ගින්න ඔවුන්ගේ මුහුණු දවාලනු ඇත. තවද ඔවුහු එහි තොල් විකෘති වූවන් වෙති."/>
        <aya index="105" text="&quot;මාගේ වදන් නුඹලා වෙත පාරායනා කරනු නොලැබුවේ ද? නුඹලා එය අසත්‍යය කරමින් නොසිටියෙහු ද?&quot;(යැයි ඔවුනට පවසනු ලැබේ."/>
        <aya index="106" text=" (එවිට) &quot;අපගේ පරමාධිපතියාණනි, අපගේ අභාග්‍යවන්තකම අපව ඉක්මවා ගොස් ඇත. තවද අපි නොමග ගිය පිරිසක් වූයෙමු. අපගේ පරමාධිපතියාණනි, එයින්(නිරයෙන්) අපව බැහැර කරනු මැනව. පසුව අප (ප‍්‍රතික්ෂේපය වෙත) නැවත හැරී ගියේ නම් සැබැවින්ම අපි (සැබෑ) අපරාධකරුවන් වන්නෙමු.&quot; යැයි ඔවුහු පවසති."/>
        <aya index="108" text="&quot;නුඹලා එහිම නින්දිත වවු. තවද නුඹලා මා සමග කතා නොකරවු.&quot; යැයි ඔහු පවසයි."/>
        <aya index="109" text="මාගේ ගැත්තන් අතුරින් &quot;අපගේ පරමාධිපතියාණනි, අපි විශ්වාස කළෙමු. එබැවින් අපට පාප ක්ෂමාව දෙනු මැනව! තවද අපට කරුණාව දක්වනු මැනව! තවද නුඹ කරුණාවන්තයින්ගෙන් අති ශ්‍රේෂ්ඨය.&quot; යැයි පවසන පිරිසක් සිටියේය."/>
        <aya index="110" text="&quot;එහෙත් මා සිහිපත් කිරීම ඔවුන් නුඹලාට අමතක කරවන තෙක් නුඹලා ඔවුන්ව සරදමට ගත්තෙහුය. තවද නුඹලා ඔවුන් පිළිබඳව (සමච්චලයට) සිනහවෙමින් සිටියෝය.&quot;"/>
        <aya index="111" text="&quot;ඔවුන් ඉවසා සිටි හේතුවෙන් සැබැවින්ම මම අද දින ඔවුනට ප‍්‍රතිඵල පිරිනමන්නෙමි. ඔවුන්මය ජයග‍්‍රාහකයින් වන්නේ.&quot; (යැයි ඔවුනට ඔහු පවසයි.)"/>
        <aya index="112" text="කොපමණ වසර ගණනාවක් මිහිතලයේ නුඹලා රැඳී සිටියෙහු දැ?යි ඔහු විමසයි."/>
        <aya index="113" text="අපි දිනක් හෝ දිනකින් ස්වල්ප(කාල)යක් රැඳී සිටියෙමු. එබැවින් ගණන් කරන්නන්ගෙන් විමසවු.-"/>
        <aya index="114" text="නුඹලා ස්වල්ප(කාල)යක් මිස රැඳී නොසිටියෙහුය. (මේ පිළිබඳව) නුඹලා දැන සිටියා නම් යැයි ඔහු පවසයි."/>
        <aya index="115" text="'අපි නුඹලාව නිෂ්ඵල ලෙසින් මවා ඇත්තෙමු' යැයි ද 'නුඹලා අප වෙත නැවත නොපැමිණෙනු ඇතැ'යි ද නුඹලා සිතන්නෙහු ද?"/>
        <aya index="116" text="තවද සත්‍යය අධිපති වන අල්ලාහ් අති උත්තරීතරය. ඔහු හැර වෙනත් දෙවියෙකු නැත. (ඔහු) ගෞරවනීය 'අර්ෂ්හි' පරමාධිපතිය."/>
        <aya index="117" text="තවද කවරෙකු තමන්ට කිසිදු සාධකයක් නොමැති වෙනත් දෙවියෙකු අල්ලාහ් සමග අයැදින්නේ ද සැබැවින්ම ඔහුගේ විනිශ්චය ඔහුගේ පරමාධිපති අබියසමය. සැබැවින්ම ප‍්‍රතික්ෂේපකයින් ජයග‍්‍රහණයට පත් නොවන්නේය."/>
        <aya index="118" text="තවද &quot;(නබිවරය,) මාගේ පරමාධිපතියාණනි, (මා හට) පාප ක්ෂමාව පිරිනමනු මැනව! තවද කරුණාව දක්වනු මැනව! තවද නුඹ කරුණාවන්තයින්ගෙන් අති ශ්‍රේෂ්ඨය.&quot; යැයි පවසවු."/>
    </sura>
    <sura index="24" name="">
        <aya index="1" text=" (මෙය) සූරාවකි. අපි මෙය පහළ කළෙමු. තවද මෙය(මෙහි ඇති නීති රීතීන්) අපි නියම කළෙමු. තවද නුඹලා මෙනෙහි කරනු පිණිස මෙහි අපි පැහැදිලි වදන් පහළ කළෙමු."/>
        <aya index="2" text="පරපුරුෂ සේවනයෙහි යෙදෙන (අවිවාහක) ස්ති‍්‍රයට ද පරදාර සේවනයෙහි යෙදන (අවිවාහක) පිරිමියාට ද ඔවුන් දෙදෙනාගෙන් සෑම කෙනෙකුටම කස පහර සියයක් බැගින් පහර දෙවු. තවද නුඹලා අල්ලාහ්ව ද අවසන් දිනය ද විශ්වාස කරන්නන්ව සිටියෙහු නම් අල්ලාහ්ගේ දහම් විෂයෙහි ඔවුන් දෙදෙනා කෙරෙහි අනුකම්පාව නුඹලාව ග‍්‍රහණය නොකළ යුතුය. තවද ඔවුන් දෙදෙනාගේ දඬුවම විශ්වාසිකයින්ගෙන් පිරිසක් (සාක්ෂිකරුවන් ලෙස) බලා සිටිය යුතුය."/>
        <aya index="3" text="පරදාර සේවනයෙහි යෙදෙන පිරිමියා පරපුරුෂ සේවනයෙහි යෙදෙන ස්ති‍්‍රයක් හෝ ආදේශ තබන ස්ති‍්‍රයක් (සමග) මිස විවාහ නොවනු ඇත. තවද පරපුරුෂ සේවනයෙහි යෙදෙන ස්ති‍්‍රය පරදාර සේවනයෙහි යෙදෙන පිරිමියෙක් හෝ ආදේශ තබන පිරිමියෙක් (සමග) මිස විවාහ නොවනු ඇත. තවද එය විශ්වාසිකයින් කෙරෙහි තහනම් කරනු ලැබීය."/>
        <aya index="4" text="තවද කවුරුන් පතිවත් කාන්තාවන්ට (පරපුරුෂ) චෝදනාවක් එල්ල කර පසුව (ඒ සඳහා) සාක්ෂිකරුවන් හතර දෙනෙක් ඔවුන් නොගෙනාවේද ඔවුනට නුඹ කසපහර අසූවක් පහර දෙවු. තවද නුඹලා ඔවුන්ගෙන් (කිසිදු) සාක්ෂියක් කිසිවිටෙකත් පිළිනොගනිවු. තවද ඔවුන්මය පාපතරයින් වන්නෝ."/>
        <aya index="5" text="(නමුත්) එයට පසු පශ්චාත්තාපයේ නියැළී තමන්ව සංශෝධනය කර ගත් අය හැර. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="6" text="කවුරුන් තමන් හැර වෙනත් සාක්ෂිකරුවන් තමන්ට නොවූ තත්ත්වයේ තම භාර්යාවන්ට (පරපුරුෂ සේවනයෙහි යෙදුණු බවට) චෝදනාවක් එල්ල කරන්නේ ද ඔවුන්ගෙන් කෙනෙකුගේ සාක්ෂිය වනුයේ 'තමන් සත්‍යවන්තයින් අතුරින් කෙනෙකු' යැයි අල්ලාහ් මත දිවුරා සිව් වරක් සාක්ෂි දැරීමය."/>
        <aya index="7" text=" පස්වැන්න 'තමන් බොරුකාරයින් අතුරින් වී නම් තමන් කෙරෙහි අල්ලාහ්ගේ ශාපය ඇති වේවා යන්න(ඔහු දිවුරීම)ය.-"/>
        <aya index="8" text="තවද (එම භාර්යාව තමන් වෙත එල්ල වූ චෝදනාව ප‍්‍රතික්ෂේප කරමින්) 'සැබැවින්ම ඔහු(තම සැමියා) බොරුකාරයින් අතුරින් කෙනෙකු' යැයි ඇය අල්ලාහ් මත දිවුරා සිව් වරක් සාක්ෂි දැරීම (ඇය කෙරෙහි නියම වූ) දඬුවම ඇයගෙන් වළක්වාලන්නේය."/>
        <aya index="9" text="තවද පස්වැන්න ලෙස 'ඔහු සත්‍යවාදීන්ගෙන් කෙනෙකු නම් ඇය කෙරෙහි අල්ලාහ්ගේ ශාපය ඇති වේවා' යන්න (ඇය දිවුරීම)ය."/>
        <aya index="10" text=" නුඹලා කෙරෙහි අල්ලාහ්ගේ භාග්‍යය හා ඔහුගේ කරුණාව නොවන්නේ නම් (නුඹලාට දඬුවම නියම වීමට තිබුණි). තවද සැබැවින්ම අල්ලාහ් පශ්චාත්තාපය පිළිගන්නාය සර්ව ප‍්‍රඥාවන්තය."/>
        <aya index="11" text="(විශ්වාසිකයිනි,) සැබැවින්ම (ආයිෂා තුමිය පිළිබඳව) අවලාදය ගෙන ආ අය නුඹලා අතුරින් වූ පිරිසකි. එය නුඹලාට අයහපතක් යැයි නොසිතවු. නමුත් එය නුඹලාට යහපතක්ය. (අවලාදය ගෙන ආ) ඔවුන් අතුරින් සෑම කෙනෙකුටම පාපයෙන් තමන් උපයා ගත් දෑ ඇත. තවද ඔවුන් අතුරින් කවරෙකු එහි විශාල දායකත්වයක් භාරගත්තේ ද ඔහුට මහත් වූ දඬුවමක් ඇත."/>
        <aya index="12" text="එ(ම අවලාද)යට නුඹලා සවන් දුන් විට විශ්වාසිකයින් හා විශ්වාසික කාන්තාවන් තම තමන් පිළිබඳවම යහපත් මතයන් ඇති කර ගෙන &quot;මෙය පැහැදිලි අවලාදයක්&quot; යැයි පවසා සිටිය යුතු නොවේ ද?-"/>
        <aya index="13" text="ඒ වෙනුවෙන් සාක්ෂිකරුවන් හතරක් (අවලාදය පැවසූ) ඔවුන් ගෙන ආ යුතු නොවේ ද? (නමුත්) එසේ ඔවුන් සාක්ෂිකරුවන් නොගෙනා කල්හි ඔවුන්මය අල්ලාහ් අබියස බොරුකාරයින් වන්නේ."/>
        <aya index="14" text=" තවද මෙලොවෙහි හා මතු ලොවෙහි නුඹලා කෙරෙහි අල්ලාහ්ගේ භාග්‍යය හා ඔහුගේ කරුණාව නොවන්නේ නම් කවර දැයෙහි නුඹලා (අවලාද නගමින්) යෙදී සිටියේ ද ඒ සඳහා වූ මහත් දඬුවමක් නුඹලාව ස්පර්ශ කරනු ඇත."/>
        <aya index="15" text=" නුඹලාගේ දිවවල් එය (එකිනෙකාගෙන්) ලබාගත් අවස්ථාවේ දී නුඹලාට ඒ ගැන කිසිදු දැනුමක් නොමැතිව නුඹලාගේ මුවින් පවසමින් සිටියෙහුය. එය අල්ලාහ් අබිසය ඉතා බරපතළව තිබිය දී නුඹලා එය සැහැල්ලුවෙන් සිතමින් සිටියෙහුය."/>
        <aya index="16" text="තවද එ(ම අවලාද)යට නුඹලා සවන් දුන් විට &quot;මේ ගැන අපි කතා කිරීම අපට සුදුසු නොවන්නකි. (අහෝ අල්ලාහ්,) නුඹ පිවිතුරුය. මෙය මහත් වූ අපවාදයකි&quot; යැයි නුඹලා පවසා සිටිය යුතු නොවේ ද?"/>
        <aya index="17" text=" නුඹලා විශ්වාසිකයින්ව සිටියෙහු නම් කිසිවිටෙක මෙවැන්නක් වෙත නැවත යොමු නොවන මෙන් අල්ලාහ් නුඹලාට උපදෙස් දෙන්නේය."/>
        <aya index="18" text=" තවද අල්ලාහ් නුඹලාට (එම) වදන් පැහැදිලි කරන්නේය. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="19" text=" සැබැවින්ම විශ්වාස කළවුන් අතර අලජ්ජිත දෑ ව්‍යාප්ත විය යුතු යැයි ප‍්‍රිය කරන්නන් (වන) ඔවුනට මෙලොවෙහි හා මතු ලොවෙහි වේදනීය දඬුවමක් ඇත. තවද අල්ලාහ් (සියලු දෑ) දන්නේය. තවද නුඹලා නොදන්නෙහුය."/>
        <aya index="20" text=" තවද නුඹලා කෙරෙහි අල්ලාහ්ගේ භාග්‍යය හා ඔහුගේ කරුණාව නොවන්නේ නම් (නුඹලාට දඬුවම නියම වීමට තිබුණි). තවද සැබැවින්ම අල්ලාහ් සානුකම්පිතය පරම කරුණාභරිතය."/>
        <aya index="21" text="විශ්වාස කළවුනි, ෂෙයිතාන්ගේ පියසටහන් නුඹලා අනුගමනය නොකරවු. තවද කවරෙකු ෂෙයිතාන්ගේ පියසටහන් අනුගමනය කරන්නේ ද එවිට සැබැවින්ම ඔහු(ෂෙයිතාන්) අලජ්ජිත දෑ හා පිළිකුල් සහගත දෑ විධානය කරන්නේය. තවද නුඹලා වෙත අල්ලාහ්ගේ භාග්‍යය ද ඔහුගේ කරුණාව ද නොවන්නේ නම් නුඹලා අතුරින් කිසිවෙකු කිසිවිටෙක පිවිතුරු නොවන්නේය. එනමුත් අල්ලාහ් ඔහු අභිමත කරන අයව පිවිතුරු කරන්නේය. තවද අල්ලාහ් සර්ව ශ‍්‍රාවකය සර්වඥය."/>
        <aya index="22" text="(අල්ලාහ්ගෙන් වූ) වරප‍්‍රසාදයන් හා වත්පොහොසත්කම් ඇත්තවුන් සමීප ඥාතීන්ට ද දිළින්ඳන්ට ද අල්ලාහ්ගේ මාර්ගයේ දේශාන්තරණය කරන්නන්ට ද (උදව් උපකාර) ලබා නොදෙන බවට දිවුරා නොසිටිය යුතුය. තවද (ඔවුනට) සමාව දී (නොසලකා) අත් හැරිය යුතුය. අල්ලාහ් නුඹලාට සමාව දිය යුතු යැයි නුඹලා ප‍්‍රිය නොකරන්නෙහු ද? තවද අල්ලාහ් අති ක්ෂමාශීලීය පරම කරුණාභරිතය."/>
        <aya index="23" text="සැබැවින්ම පතිවත රකින (අලජ්ජිත දෑ සිතෙහි ධාරණය කිරීමෙහි) අනවධානීව සිටින විශ්වාසික කාන්තාවන්ට (පරපුරුෂ) චෝදනාවක් එල්ල කරන අය මෙලොවෙහි හා මතු ලොවෙහි ශාප කරනු ලැබුවෝය. තවද ඔවුනට මහත් වූ දඬුවමක් ඇත."/>
        <aya index="24" text="ඔවුන් කරමින් සිටි දෑ පිළිබඳව ඔවුන්ගේ දිවවල් ද ඔවුන්ගේ අත් ද ඔවුන්ගේ පාද ද ඔවුනට එරෙහිව සාක්ෂි දරන (විනිශ්චය) දින (ඔවුනට මහත් වූ දඬුවමක් ඇත.)"/>
        <aya index="25" text="එදින අල්ලාහ් ඔවුනට ඔවුන්ගේ සත්‍ය ප‍්‍රතිඵල පරිපූර්ණ කරන්නේය. තවද ඔවුහු 'සැබැවින්ම අල්ලාහ් ඔහුමය පැහැදිලි සත්‍යය වන්නේ' යැයි දැන ගන්නෝය."/>
        <aya index="26" text="(කි‍්‍රයාවෙන් හා වචනයෙන්) අශීලාචාර කාන්තාවන් අශීලාචාර පිරිමින්ට ද අශීලාචාර පිරිමින් අශීලාචාර කාන්තාවන්ට ද ශීලාචාර කාන්තාවන් ශීලාචාර පිරිමින්ට ද ශීලාචාර පිරිමින් ශීලාචාර කාන්තාවන්ට ද (සුදුස්සන්) වෙති. (අශීලාචාර) ඔවුන් පවසන දැයින් (ශීලාචාර) මොවුන් නිදොස් වූවන්ය. මොවුනට පාප ක්ෂමාව ද ගෞරවනීය සම්පතක් ද ඇත."/>
        <aya index="27" text="විශ්වාස කළවුනි, නුඹලාගේ නිවෙස් නොවන (වෙනත්) නිවෙස් වලට නුඹලා (ඔවුන්ගෙන්) අවසර පතා එම නිවැසියන්ට සලාම් පවසන තෙක් ඇතුළු නොවවු. නුඹලා මෙනෙහි කරනු පිණිස එය නුඹලාට යහපතක් වේ."/>
        <aya index="28" text="තවද එහි නුඹලා කිසිවෙකු නොදුටුවේ නම් නුඹලාට අවසර දෙනු ලබන තෙක් එහි නුඹලා ඇතුළු නොවවු. තවද &quot;නුඹලා නැවත හැරී යවු&quot; යැයි නුඹලාට පවසනු ලැබුවේ නම් එවිට නුඹලා හැරී යවු. එය නුඹලාට ඉතා පිවිතුරුය. තවද අල්ලාහ් නුඹලා කරන දෑ පිළිබඳව සර්වඥය."/>
        <aya index="29" text="(ජන) වාසයක් නොමැති වූ ද එහි නුඹලා සතු භාණ්ඩ ඇත්තා වූ ද නිවෙස් වලට ඇතුළු වීම නුඹලා කෙරෙහි වරදක් නැත. තවද නුඹලා හෙළි කරන දෑ ද නුඹලා වසන් කරන දෑ ද අල්ලාහ් දන්නේය."/>
        <aya index="30" text="(නබිවරය!) විශ්වාසිකයින්ට (බැලීමට තහනම් දැයින්) තමන්ගේ බැල්ම පහත හෙළන මෙන් ද තමන්ගේ ලිංගික අවයව (පාපයන්ගෙන්) ආරක්ෂා කරගන්නා මෙන් ද පවසවු. එය ඔවුනට ඉතාමත් පිවිතුරුය. සැබැවින්ම අල්ලාහ් ඔවුන් කරන දෑ පිළිබඳව අභිඥානවන්තය."/>
        <aya index="31" text="තවද (නබිවරය,) විශ්වාසික කාන්තාවන්ට (බැලීමට තහනම් දැයින්) තමන්ගේ බැල්ම පහත හෙළන මෙන් ද තමන්ගේ ලිංගික අවයව (පාපයන්ගෙන්) ආරක්ෂා කරගන්නා මෙන් ද තමන්ගේ අලංකාරයන් එයින් එළිපිට පෙනෙන දෑ හැර (සෙසු දෑ) හෙළි නොකරන මෙන් ද තම හිස් ආවරණ මගින් තමන්ගේ ළය පෙදෙස් ද ආවරණය කරන මෙන් දතමන්ගේ ස්වාමි පුරුෂයින්ට ද තමන්ගේ පියවරුන්ට ද තම ස්වාමි පුරුෂයින්ගේ පියවරුන්ට ද තම පිරිමි දරුවන්ට ද තම ස්වාමි පුරුෂයින්ගේ පිරිමි දරුවන්ට ද තම සහෝදරයින්ට ද තම සහෝදරයින්ගේ පිරිමි දරුවන්ට ද තම සහෝදරියන්ගේ පිරිමි දරුවන්ට ද තම කාන්තාවන්ට ද තම දකුණත හිමි කරගත් අයට(වහලුන්ට) ද පිරිමින් අතුරින් කාමාශාවෙන් තොර වූ උපස්ථායකයින්ට ද කාන්තාවන්ගේ රහසඟ පිළිබඳව පැහැදීමක් නොමැති පිරිමි දරුවන්ට ද මිස (වෙනත් කිසිවෙකුට) තම අලංකාරය හෙළි නොදක්වන මෙන් ද ඔවුන් සඟවා ඇති ඔවුන්ගේ අලංකාර දෑ (අන් අය විසින්) දැනගනු ලබන ආකාරයට තම පාද නොගසන මෙන් ද පවසවු. තවද අහෝ විශ්වාසිකයිනි, නුඹලා ජයග‍්‍රහණය ලබනු පිණිස නුඹලා සියල්ලෝම අල්ලාහ් වෙත පශ්චාත්තාප වී යොමු වවු."/>
        <aya index="32" text="නුඹලා අතුරින් වූ අවිවාහකයින්ව ද නුඹලාගේ වහලුන් හා නුඹලාගේ වහලියන් අතුරින් සැදැහැමියන්ව ද නුඹලා විවාහ කර දෙවු. ඔවුන් දුගියන් වන්නේ නම් අල්ලාහ් ඔහුගේ භාග්‍යයෙන් ඔවුන්ව පොහොසත් කරනු ඇත. තවද අල්ලාහ් සර්ව ව්‍යාපකය සර්වඥය."/>
        <aya index="33" text="තවද විවාහ වීමට හැකියාව නොලබන්නන් අල්ලාහ් තම භාග්‍යයෙන් ඔවුන්ව පොහොසත් කරන තෙක් පතිවත රැකිය යුතුය. තවද නුඹලාගේ දකුණත හිමි කර ගත් (වහල්) අය අතුරින් (නිදහස් වීමට) ලියවිල්ලක් පතන්නන්, නුඹලා ඔවුන්ගේ විෂයෙහි යහපතක් ඇති බව දන්නෙහු නම් ඔවුනට (ඔවුන්ගේ නිදහස) ලිඛිතව ලබා දෙවු.තවද නුඹලාට ඔහු(අල්ලාහ්) කුමක් පිරිනැමුවේ ද එම අල්ලාහ්ගේ ධනයෙන් ඔවුනට නුඹලා පිරිනමවු. තවද නුඹලාගේ වහලියන් (තමන්ගේ) පතිවත (රැක ගැනීමට) අපේක්ෂා කරන්නේ නම් නුඹලා මෙලොව ජීවිතයේ සම්පත් සෙවීම පිණිස ඔවුන්ව දුරාචාරයට බල නොකරවු. තවද කවරෙකු ඔවුන්ව (දුරාචාරයට) බල කරන්නේ ද එවිට සැබැවින්ම අල්ලාහ් ඔවුන්(වහලියන්) බල කිරීමට ලක් වූ පසු (එම වහලියන් කෙරෙහි) අති ක්ෂමාශීලීය පරම කරුණාභරිතය."/>
        <aya index="34" text="සැබැවින්ම අපි නුඹලා වෙත පැහැදිලි වදන් ද නුඹලාට පෙර ඉකුත් වූවන්ගෙන් උපමාවක් ද බිය භක්තිකයන්ට උපදෙසක් ද පහළ කර ඇත්තෙමු."/>
        <aya index="35" text="අල්ලාහ් අහස්හි හා මිහිතලයෙහි ආලෝකයයි. ඔහු විහිදුවන ආලෝකයට උපමාව පහනක් ඇති (පහන්) කොතක් මෙනි. එම පහන (පළිඟුවක් මෙන් වූ) වීදුරුවක් තුළය. (එම) වීදුරුව ප‍්‍රභාවත් තාරුකාවක් මෙනි. අභිවෘද්ධිමත් ඔලිව් ගසින් (වූ තෙලින්) එය දැල්වෙනු ඇත.(එය) නැගෙනහිරට ද බටහිරට ද අයත් වූවක් නොවෙයි. ගින්නක් එය ස්පර්ශ නොකළ ද එහි තෙල (ආලෝකයෙන්) දීප්තිය ගෙන දෙන්නට (මෙන්) තැත් කරයි. (එනම් එය) ආලෝකයක් මත ආලෝකයක් වේ. අල්ලාහ් තමන් අභිමත කරන අයට තම ආලෝකය වෙත මග පෙන්වන්නේය. තවද අල්ලාහ් (මෙලෙස) මිනිස්සුන්ට උපමාවන් ගෙන හැර පෙන්වන්නේය. තවද අල්ලාහ් සියලු දෑ පිළිබඳව සර්වඥය."/>
        <aya index="36" text="(අල්ලාහ්ගේ) නිවෙස්හි (නැමදුම් මගින්) එය උසස් කරවනු ලැබීමත් එහි තම නාමය මෙනෙහි කරනු ලැබීමත් අල්ලාහ් අනුමත කර ඇත. වෙළඳාම හෝ ව්‍යාපාරය අල්ලාහ්ව මෙනෙහි කිරීමෙන් ද 'සලාතය' ස්ථාපිත කිරීමෙන් ද 'zසකාතය' ගෙවීමෙන් ද ඔවුන්ව වෙනතකට යොමු නොකරන්නා වූ පිරිමින් ඔහුව උදෑසන හා සවස එහි පිවිතුරු කරති. ඔවුන් දිනයකට බිය වෙති. එ(ම දිනයෙ)හි හදවත් හා බැල්ම (බියෙන් නොයෙක් ආකාරයට) පෙරළෙන්නේය."/>
        <aya index="38" text="ඔවුන් කළ දෑට ඉතා යහපත් දෑ අල්ලාහ් ඔවුනට පිරිනමනු පිණිස ද ඔහුගේ භාග්‍යයෙන් ඔවුනට අධික කරනු පිණිස ද (ඔවුන් අල්ලාහ්ව පිවිතුරු කරන්නෝ)ය. තවද අල්ලාහ් අභිමත කරන්නන්ට කිසිදු ගණනයකින් තොරව සම්පත් සපයන්නේය."/>
        <aya index="39" text="ප‍්‍රතික්ෂේප කළවුන් (වන) ඔවුන්ගේ ක‍්‍රියාවන් තැනිතලාවක මිරිඟුවක් මෙනි. පිපාසිකයා එය ජලය යැයි සිතයි. කෙතරම් (දුරට)ද යත් ඔහු එය වෙත පැමිණි විට එය ඔහු කිසිවක් ලෙස නොලබන්නේය. තවද ඔහු එය අබියස අල්ලාහ්(ගේ ප‍්‍රතිඥා)ව දකියි. එවිට ඔහු(අල්ලාහ්) මොහුගේ ගිණුම මොහුට පරිපූර්ණ කරන්නේය. තවද අල්ලාහ් ගණනය (විනිශ්චය කිරීමෙහි) ඉක්මන් කරන්නාය."/>
        <aya index="40" text="නැතහොත් (ඔවුන්ගේ කි‍්‍රයාවන්) ගැඹුරු සමූද්‍රයෙහි ඇති අන්ධකාරයන් මෙනි. රැල්ලක් එ(ම සමූද්‍ර)ය ආවරණය කරයි. එයට(එම රැල්ලට) ඉහළින් (තවත්) රැල්ලකි. එයටත් ඉහළින් වලාකුළකි. (මෙසේ) බොහෝ අන්ධකාරයන්ය. ඉන් සමහරක් තවත් සමහරකට ඉහළිනි. ඔහු තම අත (එහි) හෙළි කළ විට එය දකින්නට (පවා) නොහැකි තරම් ය. තවද අල්ලාහ් කවරෙකුට ආලෝකයක් ඇති නොකළේ ද එවිට ඔහුට කිසිදු ආලෝකයක් නොමැත."/>
        <aya index="41" text="සැබැවින්ම අල්ලාහ්, ඔහුව අහස්හි හා මිහිතලයෙහි සිටින්නන් (සියල්ල) ද පක්ෂීන් පියාපත් විහිදුවමින් ද පිවිතුරු කරන බව නුඹ නොදුටුවෙහි ද? සැබැවින්ම (ඔවුන්) සියල්ලන්ම තම(න් අල්ලාහ් වෙනුවෙන් ඉටු කළ යුතු) නැමදුම ද තම(න් අල්ලාහ්ට කළ යුතු) පිවිතුරු කිරීම ද දන්නේය. තවද අල්ලාහ් ඔවුන් කරන දෑ පිළිබඳව සර්වඥය."/>
        <aya index="42" text="තවද අහස්හි හා මිහිතලයෙහි ආධිපත්‍යය අල්ලාහ් සතුය. තවද අවසානයෙහි යොමු වන ස්ථානය අල්ලාහ් වෙතය."/>
        <aya index="43" text="සැබැවින්ම අල්ලාහ් වලාකුළු සෙමෙන් ඇද පසුව ඒවා (එකිනෙක) අතර සම්බන්ධ කර පසුව එය (එකක් මත එකක්) රැස් කරන බව නුඹ නොදුටුවෙහි ද? පසුව ඒවා අතරින් පිට වන වර්ෂාව නුඹ දකින්නෙහිය. තවද අහසින් එනම් එහි ඇති (වලාකුළු වලින් වූ) කඳු වලින් ඔහු හිම කැට පහළ කරන්නේය. එවිට ඔහු අභිමත කරන අයට එමගින් (දුර්භාග්‍යයක්) ඇති කරන්නේය. තවද ඔහු අභිමත කරන අයගෙන් එ(ම හිම කැට මගින් ඇති වන දුර්භාග්‍ය)ය හරවා යවන්නේය. එහි අකුණු එළිය (ඔවුන්ගේ දෑසේ) බැල්ම ඉවත් කරන්නට යන්නාක් මෙනි."/>
        <aya index="44" text="අල්ලාහ් රාත‍්‍රිය හා දහවල (මාරුවෙන් මාරුවට) පරිවර්තනය කරන්නේය. සැබැවින්ම දෘෂ්ටිය ඇත්තන්ට එහි පාඩමක් ඇත.-"/>
        <aya index="45" text="තවද අල්ලාහ් සෑම ප‍්‍රාණියෙකුම ජලයෙන්(ධාතු වලින්) මවා ඇත. උන් අතුරින් තම උදරයෙන් ගමන් කරන්නන් වෙති. තවද උන් අතුරින් තම දෙපයින් ගමන් කරන්නන් ද වෙති. තවද උන් අතුරින් තම සිව්පයින් ගමන් කරන්නන් ද වෙති. අල්ලාහ් තමන් අභිමත කරන දෑ මවන්නේය. සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="46" text="සැබැවින්ම අපි පැහැදිලි කරවන වදන් පහළ කළෙමු. තවද අල්ලාහ් තමා කවරෙකුට අභිමත කරන්නේද ඔහුට ඍජු මාර්ගය කරා මග පෙන්වයි."/>
        <aya index="47" text="&quot;අපි අල්ලාහ්ව හා රසූල්වරයාව විශ්වාස කරන්නෙමු. තවද අපි අවනත වූයෙමු&quot; යැයි ඔවුහු(ආත්ම වංචනිකයින්) පවසති. පසුව ඔවුන් අතුරින් පිරිසක් එයට පසුව ද පිටුපා යන්නෝය. තවද ඔවුහු විශ්වාසිකයින් නොවෙති."/>
        <aya index="48" text="තවද ඔවුන් අතර විනිශ්චය කරනු පිණිස අල්ලාහ් හා ඔහුගේ රසූල්වරයා වෙත ඔවුන්ව කැඳවනු ලැබූවේ නම් එසැණින් ඔවුන් අතුරින් පිරිසක් පිටුපාන්නන් වූහ."/>
        <aya index="49" text="තවද සත්‍යය ඔවුනට (පක්ෂව) වූයේ නම් ඔහු(රසූල්වරයා) වෙත ඔවුහු අවනතවූවන්ව පැමිණෙන්නෝය."/>
        <aya index="50" text="ඔවුන්ගේ හදවත් තුළ ව්‍යාධියක් ද? නැතහොත් ඔවුන් සැකයේ පසුවන්නෝ ද? එසේත් නැතහොත් අල්ලාහ් හා ඔහුගේ රසූල්වරයා ඔවුන් කෙරෙහි අයුක්තියක් ඉටු කරනු ඇතැයි ඔවුහු බිය වන්නෝ ද? එසේ නොව, අපරාධකරුවෝ ඔවුන්මය."/>
        <aya index="51" text="ඔවුන් අතර විනිශ්චය කරනු පිණිස අල්ලාහ් හා ඔහුගේ රසූල්වරයා වෙත විශ්වාසවන්තයින්ව කැඳවනු ලැබූවේ නම් ඔවුන්ගේ ප‍්‍රකාශය වූයේම &quot;අපි සවන් දුනිමු. තවද අපි අවනත වූයෙමු&quot; යැයි පැවසීමය. තවද ජයග‍්‍රාහකයෝ ඔවුන්මය."/>
        <aya index="52" text="තවද කවරෙකු අල්ලාහ්ට හා ඔහුගේ රසූල්වරයාට අවනත වී අල්ලාහ්ට බිය වී (අවනත වීම තුළින්) ඔහුට බිය භක්තිමත් වන්නේ ද එවිට විජයග‍්‍රාහකයෝ ඔවුන්මය."/>
        <aya index="53" text="තවද (නබිවරය) නුඹ ඔවුන්ට(ආත්ම වංචනිකයින්ට අල්ලාහ්ගේ මාර්ගයේ පිටත් වන මෙන්) විධානය කළේ නම් සැබැවින්ම තමන් පිටත්ව යන බවට ඔවුන්ගේ ස්ථාවර දිවුරුම් වලින් ඔවුහු අල්ලාහ් මත දිවුරති. (නබිවරය,) නුඹ පවසවු. &quot;නුඹලා නොදිවුරවු. (නුඹලාගේ අවනත වීම) දැන ගනු ලැබූ අවනත වීමකි. සැබැවින්ම අල්ලාහ් නුඹලා කරමින් සිටින දෑ පිළිබඳව අභිඥානවන්තය.&quot;"/>
        <aya index="54" text="(නබිවරය,) නුඹ පවසවු. &quot;නුඹලා අල්ලාහ්ට අවනත වවු. තවද රසූල්වරයාට ද අවනත වවු. (නමුත්) නුඹලා පිටුපෑවෙහු නම් ඔහු(රසූල්වරයා) කෙරෙහි (වගකීම) වනුයේම ඔහු මත පටවන ලද දෑ (වන දහම ප‍්‍රචාරය කිරීම)ය. නුඹලා කෙරෙහි (වගකීම) වනුයේ නුඹලා මත පටවනු ලද දෑ (වන අවනත වීම)ය. තවද නුඹලා ඔහුට(රසූල්වරයාට) අවනත වන්නෙහු නම් නුඹලා යහමග ලබන්නෙහුය. රසූල්වරයා කෙරෙහි පැහැදිලි වූ ප‍්‍රචාරය කිරීම මිස (වෙනත් වගකීමක්) නැත.&quot;"/>
        <aya index="55" text="අල්ලාහ් නුඹලා අතුරින් විශ්වාස කර යහකම් කළවුනට ප‍්‍රතිඥා දුන්නේය. (එනම්) 'මිහිතලයෙහි ඔවුනට පෙර වූවන්ට ඔහු නියෝජිතභාවය ලබා දුන්නාක් මෙන් සැබැවින්ම ඔවුනට ද ඔහු නියෝජිතභාවය ලබා දෙන්නේය. තවද ඔවුන් වෙනුවෙන් ඔහු(අල්ලාහ්) පිළිගත් ඔවුන්ගේ දහම ඔවුනට (පිළිපැදීමට) සැබැවින්ම ඔහු ස්ථාපිත කරන්නේය. තවද (ඔවුන්ට ඇති වූ) ඔවුන්ගේ බියෙන් පසුව සුරක්ෂිතභාවයට සැබැවින්ම ඔහු ඔවුන්ව පරිවර්තනය කරන්නේය. ඔවුන් මට කිසිවකින් ආදේශ නොකර මාවම නමදින්(නා තුරු ඔවුන් මෙම ප‍්‍රතිඥාව ලබන්)නෝය. තවද එයට පසුව කවරෙකු ප‍්‍රතික්ෂේප කළේ ද එවිට ඔවුන්මය පාපතරයින් වන්නේ."/>
        <aya index="56" text="නුඹලා කරුණාවට ලක් වනු පිණිස නුඹලා සලාතය ස්ථාපිත කරවු. තවද zසකාතය ලබා දෙවු. තවද රසූල්රවයාට අවනත වවු."/>
        <aya index="57" text="ප‍්‍රතික්ෂේප කළවුන් මිහිතලයෙහි (අල්ලාහ්ගේ දඬුවමින්) මිදෙන්නන් යැයි නුඹ නොසිතවු. තවද ඔවුන්ගේ ලැඟුම් ගන්නා ස්ථානය (නිරා) ගින්නයි. (ඔවුහු) අවසානයේ යොමු වන ස්ථානය කෙතරම් නින්දනීය ද!"/>
        <aya index="58" text="විශ්වාස කළවුනි, නුඹලාගේ දකුණත හිමි කර ගත් අය(වහලුන්) හා නුඹලා අතුරින් වැඩිවියට පත් නොවූ( කුඩා දරු)වන් වාර තුනක (දී නුඹලා වෙත ඇතුළු වීම සම්බන්ධයෙන්) නුඹලාගෙන් අවසර පැතිය යුතු වේ. (එම වේලාවන් නම්) ෆජ්ර් සලාතයට පෙර ද දහවල් කාලයේ නුඹලාගේ වස්ත‍්‍ර ගලවා තබන මෙහොතේ ද ඉෂා සලාතයෙන් පසු ද වේ.(මේ අවස්ථා) නුඹලාට පෞද්ගලික වූ (වේලාවන්) තුනකි. මේවායින් පසුව (ඇති වේලාවන්හි) නුඹලා කෙරෙහි ද ඔවුන් කෙරෙහි ද වරදක් නැත. (ඔවුන්) නුඹලා වටා නිතර පැමිණෙන්නන්ය. (මන්දයත්) නුඹලාගෙන් සමහරෙකු තවත් සමහරෙකු වෙත( නිතර හමුවන්නන්)ය. අල්ලාහ් නුඹලාට වදන් පැහැදිලි කරනුයේ මෙලෙසය. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="59" text="තවද නුඹලා අතුරින් දරුවන් වැඩිවියට පත් වූ විට ඔවුනට පෙර වූවන්(වැඩිහිටියන්) අවසර පැතුවාක් මෙන් ඔවුන් ද (සෑම වේලාවකම) අවසර පැතිය යුතුයි. අල්ලාහ් නුඹලාට ඔහුගේ වදන් පැහැදිලි කරනුයේ මෙලෙසය. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="60" text=" තවද විවාහයක් අපේක්ෂා නොකරන කාන්තාවන් අතුරින් වූ මැහැල්ලියන් අලංකාරය ඉස්මතු නොකරන ලෙස තම (බාහිර) ඇඳුම ගලවා තැබීම ඔවුන් කෙරෙහි වරදක් නැත. (නමුත්) ඔවුන් විළිබිය රැකීම ඔවුනට යහපතකි. තවද අල්ලාහ් සර්ව ශ‍්‍රාවකය සර්වඥය."/>
        <aya index="61" text="නුඹලාගේ නිවෙස් වලින් ද නුඹලාගේ පියවරුන්ගේ නිවෙස් වලින් ද නුඹලාගේ මව්වරුන්ගේ නිවෙස් වලින් ද නුඹලාගේ සහෝදරයින්ගේ නිවෙස්වලින් ද නුඹලාගේ සහෝදරියන්ගේ නිවෙස්වලින් ද නුඹලාගේ පිය පාර්ශවයේ සහෝදරයන්ගේ නිවෙස් වලින් ද නුඹලාගේ පිය පාර්ශවයේ සහෝදරියන්ගේ නිවෙස් වලින් ද නුඹලාගේ මව් පාර්ශවයේ සහෝදරයන්ගේ නිවෙස් වලින් ද නුඹලාගේ මව් පාර්ශවයේ සහෝදරියන්ගේ නිවෙස් වලින් ද කවරෙකුගේ යතුරු නුඹලා සතු කර ගත්තේ ද ඒවා(එම නිවෙස්) වලින් ද නුඹලාගේ මිත‍්‍රයින්ගෙ( නිවෙස් වලි)න් ද නුඹලා අනුභව කිරීම නුඹලා කෙරෙහි වරදක් නැත.අන්ධයින් කෙරෙහි ද වරදක් නැත. ආබාධිතයින් කෙරෙහි ද වරදක් නැත. රෝගීන් කෙරෙහි ද වරදක් නැත. නුඹලා සියල්ල එක් වී හෝ වෙන් වෙන්ව අනුභව කිරීම ද නුඹලා කෙරෙහි වරදක් නැත. තවද නුඹලා නිවෙස් වලට ඇතුළු වූයේ නම් අල්ලාහ් අබියසින් වූ යහපත් අභිවෘද්ධිමත් පැතුමක් ලෙස නුඹලා නුඹලා අතරෙහි සලාම් පවසවු. නුඹලා අවබෝධ කර ගනු පිණිස අල්ලාහ් නුඹලාට වදන් පැහැදිලි කරනුයේ මෙලෙසය."/>
        <aya index="62" text="සැබැවින්ම අල්ලාහ්ව හා ඔහුගේ රසූල්වරයාව විශ්වාස කළවුන්මය (සැබෑ) විශ්වාසවන්තයින් වන්නෝ. තවද ඔවුන් පොදු කරුණක් මත ඔහු(රසූල්වරයා) සමග සිටියේ නම් ඔහුගෙන් ඔවුන් අවසර පතන තෙක් ඔවුහු (එයින්) නොයන්නෝමය. සැබැවින්ම කවුරුන් නුඹගෙන් අවසර පතන්නේද ඔවුන්මය අල්ලාහ් හා ඔහුගේ රසූල්වරයාව විශ්වාස කරන්නන් වන්නේ.එබැවින් ඔවුන්ගේ ඇතැම් කටයුතු සඳහා ඔවුන් නුඹගෙන් අවසර පැතුවේ නම් ඔවුන් අතුරින් නුඹ අභිමත කළ අයට අවසර දෙවු. තවද නුඹ ඔවුන් වෙනුවෙන් අල්ලාහ්ගෙන් පාප ක්ෂමාව ඇයැදිවු. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="63" text="නුඹලාගෙන් සමහරෙක් තවත් සමහරෙකු අමතන්නා මෙන් නුඹලා අතර රසූල්වරයාව ඇමතීම නොකරවු. නුඹලා අතුරින් (අන් අයට) සැඟ වී ලිස්සී (රසූල්වරයාව මග හැර) යන්නන් ගැන අල්ලාහ් මැනවින් දන්නේය. එබැවින් කවුරුන් ඔහුගේ(රසූල්වරයාගේ) නියෝගයට විරුද්ධව කටයුතු කරන්නේද ඔවුනට පිරික්සුමක් ඇති වීම පිළිබඳව හෝ ඔවුනට වේදනීය දඬුවමක් ඇති වීම පිළිබඳව ප‍්‍රවේශම් වෙත්වා!"/>
        <aya index="64" text="දැන ගනිවු. සැබැවින්ම අහස්හි හා මිහිතලයෙහි ඇති (සියලු) දෑ අල්ලාහ් සතුය. නුඹලා (විශ්වාසයේ හෝ ආත්ම වංචනිකභාවයේ) කවර දෙයක් මත සිටින්නෙහු ද එය අල්ලාහ් මැනවින් දන්නේය. ඔහු වෙතට ඔවුන් යොමු කරවනු ලබන (විනිශ්චය) දින ඔවුන් කළ දෑ පිළිබඳව ඔහු ඔවුනට දැනුම් දෙන්නේය. තවද අල්ලාහ් සියලු දෑ පිළිබඳව සර්වඥය."/>
    </sura>
    <sura index="25" name="">
        <aya index="1" text=" ලොවැසියන්ට අවවාද කරන්නෙකු වනු පිණිස තම ගැත්තා(මුහම්මද්) කෙරෙහි නිර්ණායකය පහළ කළ ඔහු(අල්ලාහ්) උත්කෘෂ්ටය."/>
        <aya index="2" text=" ඔහු කවරෙකු ද යත් අහස්හි හා මිහිතලයේ ආධිපත්‍යය ඔහු සතුය. ඔහු පුතෙකු (දාව) නොගත්තෙකුය. ආධිපත්‍යයෙහි ඔහුට හවුල්කරුවෙකු නොවීය. සෑම දෙයක්ම මවා පසුව එය සැලැස්මක් සහිතව (මනා ලෙස) සැකසුවෙකුය."/>
        <aya index="3" text="තවද ඔවුහු(ප‍්‍රතික්ෂේපකයින්, අල්ලාහ් වන) ඔහු හැර (අන් දෑ තම) දෙවියන් වශයෙන් (පත් කර) ගත්තෝය. ඔවුහු කිසිවක් නොමවන්නෝය. ඔවුහුම මවනු ලැබුවෝය. ඔවුන් තමන්ටම කිසිදු හානියක් (වළකාලීමට) හෝ ප‍්‍රයෝජනයක් කිරීමට හෝ හැකියාව නොදරන්නෝය. තවද මරණයට පත්කිරීමට හෝ ජීවත් කරවීමට හෝ නැවත නැගිටුවීමට හෝ බලය නොමැත්තෝය."/>
        <aya index="4" text="&quot;මෙය(අල් කුර්ආනය) මොහු(මුහම්මද්) විසින්ම ගෙතූ බොරුවක් මිස වෙනකක් නොවේ. තවද ඒ කෙරෙහි ඔහුට වෙනත් ජන පිරිසක් උදව් කළෝය.&quot; යැයි ප‍්‍රතික්ෂේප කළවුන් පැවසුවෝය. මෙසේ ඔවුහු සැබැවින්ම අපරාධයක් හා අසත්‍යයක් ගෙන ආවෝය."/>
        <aya index="5" text="&quot;(මේවා මුහම්මද් විසින්) ලියා ගත් පැරැන්නන්ගේ (මිථ්‍යා) ප‍්‍රබන්ධ වේ. උදෑසන හා සවස ඔහු කෙරෙහි මේවා කියවා පෙන්වනු ලැබේ&quot; යැයි ඔවුහු පැවසුවෝය."/>
        <aya index="6" text=" (නබිවරය) &quot;අහස්හි හා මිහිතලයේ රහස් දන්නා වන ඔහුමය(අල්ලාහ්මය) මෙය පහළ කළේ&quot; යැයි පවසවු. සැබැවින්ම ඔහු අති ක්ෂමාශීලීය මහා කරුණාභරිතය."/>
        <aya index="7" text="&quot;මෙම රසූල්වරයාට කුමක් සිදුවී ද? මොහු ආහාර අනුභව කරන්නේය. තවද කඩ වීදීන්හි සැරිසරන්නේය. මොහු වෙතට 'මලක්වරයෙකු' පහළ කරනු ලැබිය යුතු නොවේ ද? එවිට මොහු සමග ඔහු ද අවවාද කරන්නෙකු විය හැකිය."/>
        <aya index="8" text="&quot;එසේ නොමැතිනම් ඔහු වෙත නිධානයක් (අහසින්) දමනු ලැබිය යුතු නොවේ ද? එසේත් නොමැති නම් ඔහුට උයනක් තිබිය යුතු නොවේ ද? එයින් ඔහු අනුභව කරනු ඇත.&quot; තවද &quot;නුඹලා අනුගමනය කරනුයේ හූනියමට ලක් වූ මිනිසෙකු මිස නැතැ&quot;යි අපරාධකරුවෝ පැවසුවෝය."/>
        <aya index="9" text=" ඔවුහු නුඹට උපමාවන් ගෙන හැර පානුයේ කෙසේ දැ?යි නිරීක්ෂා කර බලවු. තවද ඔවුන් නොමග ගියෝය. එබැවින් ඔවුහු (යහ)මග ලබන්නට ශක්තිය නොදරන්නෝය."/>
        <aya index="10" text="කවරෙකු අභිමත කළේ නම් (ප‍්‍රතික්ෂේපකයින් පවසන) ඒවාට වඩා යහපත් දෑ වන (ස්වර්ග) උයන් නුඹට අත්කර දෙන්නේද ඔහු(අල්ලාහ්) භාග්‍ය සම්පන්නය. ඒවාට පහළින් ගංගාවෝ ගලා බසිති. තවද ඔහු නුඹට (එහි) මාලිගාවන් ද අත් කර දෙන්නේය."/>
        <aya index="11" text="එනමුත් ඔවුහු (ලොව අවසන්) හෝරාව අසත්‍යය කළෝය. (ලොව අවසන්) හෝරාව අසත්‍යය කළවුනට අපි 'සඊර්' (නැමැති නිරය) සූදානම් කොට ඇත්තෙමු."/>
        <aya index="12" text=" එ(ම නිර)ය ඔවුන්ව දුර ස්ථානයක සිට දුටු විට ඔවුහු එ(ම නිරයෙ)හි කෝපාවිෂ්ට හඬකට හා දරුණු හඬකට සවන් දෙනු ඇත."/>
        <aya index="13" text=" ඔවුන්ව විලංගු දමනු ලැබ එයින් තෙරපුම් සහගත ස්ථානයකට දමනු ලැබූ විට එහි ඔවුන් (වේදනාව හේතුවෙන් මාරාන්තික) විනාශය අයැද සිටිනු ඇත."/>
        <aya index="14" text="&quot;අද දින නුඹලා එක් විනාශයක් පමණක් අයැද නොසිටිවු. (නමුත්) නුඹලා විනාශයන් බොහෝමයක් ඇයැද සිටිවු.&quot; (යනුවෙන් ඔවුනට පවසනු ලැබේ.)"/>
        <aya index="15" text="(නබිවරය,) &quot;ශ්‍රේෂ්ඨ වන්නේ එය ද? නැතහොත් බිය භක්තිකයින්ට පොරොන්දු දෙනු ලැබූ සදාතනික (ස්වර්ග) උයන දැ?&quot;යි (ඔවුන්ගෙන්) විමසවු. එය (බිය භක්තිකයින් වන) ඔවුනට ප‍්‍රතිඵලයක් හා අවසානයෙහි යොමු වන ස්ථානයක් වශයෙන් වන්නේය."/>
        <aya index="16" text="සදාතනිකයින් ලෙස ඔවුනට තමන් අභිමත කරන දෑ එ(ම සවර්ගයෙ)හි ඇත. එය නුඹගේ පරමාධිපති වෙතින් (ඔවුන් විසින්) ආයාචනා කරනු ලැබූ ප‍්‍රතිඥාවක් විය."/>
        <aya index="17" text="(ප‍්‍රතික්ෂේපක) ඔවුන් හා අල්ලාහ් හැර ඔවුන් නමදිමින් සිටී දෑ ඔහු(අල්ලාහ්) එක් රැස් කර &quot;මාගේ මෙම ගැත්තන්ව මුළා කළේ නුඹලා ද? එසේත් නැතහොත් ඔවුන්ම මුළාවට පත් වූවෝ දැ?&quot;යි ඔහු (ඔවුන් වන්දනා කළ දෑ අමතා) විමසා සිටින දින (සිහිපත් කරවු)."/>
        <aya index="18" text="&quot;නුඹ අති පිවිතුරුය. නුඹ හැර (දෙවිවරුන් ලෙස) වෙනත් භාරකරුවන් (පත් කර) ගන්නට අපට (කිසිදු) අවශ්‍යතාවක් නොවීය. (එසේ නම් අපව නමදින ලෙස කෙසේ නම් ඔවුනට අපි විධානය කරන්නෙමු ද?) නමුත් නුඹ ඔවුන්ට ද ඔවුන්ගේ මුතුන්මිත්තන්ට ද (නුඹව) මෙනෙහි කිරීම අමතක වන තරමට සම්පත් ලබා දුන්නෙහිය. තවද ඔවුහු විනාශ වී යන පිරිසක් බවට පත් වූහ&quot; යැයි (නැමදුමට ලක්වූවෝ) පවසන්නෝය.-"/>
        <aya index="19" text="(පසුව අල්ලාහ් ප‍්‍රතික්ෂේප කළවුන්ව අමතා) &quot;නමුත් නුඹලා පවසන දෑ පිළිබඳව (නුඹලා නැමදුම් කළ) ඔවුහු නුඹලාවම අසත්‍යය කළෝය. එබැවින් (දඬුවම) වළකාලීමට හෝ (ඒ සඳහා) උදව් ලැබීමට හෝ නුඹලා ශක්තිය නොදරන්නෙහුය.&quot; (යැයි පවසන්නේය.) තවද නුඹලා අතුරින් කවරෙකු නොමග වී ද ඔහුට මහත් දඬුවම රස විදින්නට සලස්වන්නෙමු."/>
        <aya index="20" text="(නබිවරය,) ආහාර අනුභව කරන්නන් හා කඩ වීදීන්හි සැරිසරන්නන් වශයෙන් මිස 'රසූල්වරුන්' අතුරින් (කිසිවෙකු) නුඹට පෙර අපි නොයැව්වෙමු. නුඹලාගෙන් සමහරෙකු තවත් සමහරෙකුට පිරික්සුමක් ලෙස පත් කළෙමු. (එවිට එම පිරික්සුම අබියස) නුඹලා ඉවසීමෙන් සිටින්නෙහු ද? තවද නුඹගේ පරමාධිපති සර්ව නිරීක්ෂකයෙකු විය."/>
        <aya index="21" text="තවද (නබිවරය, විනිශ්චය දින) අපගේ හමුවීම අපේක්ෂා නොකරන්නන් &quot;(නුඹ රසූල්වරයෙකු බවට සාක්ෂියක් වශයෙන්) අප වෙත 'මලක්වරුන්' පහළ කරනු ලැබිය යුතු නොවේ ද? එසේත් නැතහොත් අපගේ පරමාධිපතිව අප (පිය වී ඇසින්) දැකිය යුතු නොවේ ද?&quot; යැයි පවසනු ඇත. ඔවුහු තමන් පිළිබඳවම උඩඟුකම් පෑහ. තවද මහත් සීමාව ඉක්මවීමකින් ඔවුහු සීමාව ඉක්මවා ගියෝය."/>
        <aya index="22" text="ඔවුන් 'මලක්වරුන්ව' දකින දින (සිහිපත් කරවු. එවිට) &quot;වැරදිකරුවන්ට එදින කිසිදු සුබාරංචියක් නැත. තවද (සියලුම සැප පහසුකම්) තහනම් කිරීමකින් (ඔවුනට) බාධා කරනු ලැබීය&quot; යැයි (ප‍්‍රතික්ෂේපකයින්ට 'මලක්වරුන්') පවසති."/>
        <aya index="23" text="තවද ඔවුන් (ලෞකික ජීවිතයෙහි) කළ ක‍්‍රියාවන් වෙත අපි යොමු වී පසුව එය විහිදුවනු ලැබූ දූවිලි බවට පත් කරන්නෙමු.-"/>
        <aya index="24" text="එදින ස්වර්ගවාසීහු වාසස්ථානයෙන් ඉතා ශ්‍රේෂ්ඨයින් ලෙස ද විවේක ගන්නා ස්ථානයෙන් ඉතා අලංකාර වූවන් ලෙස ද සිටිති."/>
        <aya index="25" text="වලාකුළු සමග අහස පැළී මලක්වරුන් ද ප‍්‍රවේශයකින් ප‍්‍රවේශ කරනු ලබන දින (සිහිපත් කරවු.)"/>
        <aya index="26" text="එදින සැබෑ ආධිපත්‍යය කරුණාභරිතයාණන් (අල්ලාහ්)ටම හිමිය. තවද එ(ම දින)ය ප‍්‍රතික්ෂේපකයින්ට අසීරු දිනයක් වන්නේය."/>
        <aya index="27" text="&quot;අහෝ රසූල්වරයා! සමග මා මගක් ගොඩ නගා ගන්නට තිබුණා නම්, අහෝ, මාගේ විනාශය! අහවලාව මිත‍්‍රයෙකු ලෙස නොගන්නට තිබුණා නොවේ ද? (අල් 'කුර්ආනීය') උපදෙස මා වෙත පැමිණි පසුව පවා සැබැවින්ම මොහු මා එයින් නොමග යවා ඇත.&quot; යැයි (තම පාපතර මිතුරා අඟවා) පවසමින් අපරාධකරු තම දෑත් සපා ගන්නා දින (සිහිපත් කරවු.) තවද 'ෂෙයිතාන්' මිනිසාට දැඩි ද්‍රෝහියෙකු වන්නේය."/>
        <aya index="30" text="&quot;මාගේ පරමාධිපතියාණනි, සැබැවින්ම මාගේ සමූහය මෙම අල් කුර්ආනය අත්හරිනු ලබන්නක් ලෙස ගත්තෝය.&quot; යැයි රසූල්වරයා('මුහම්මද්') පැවසුවේය."/>
        <aya index="31" text="එලෙස අපි සෑම නබිවරයෙකුටම වැරදිකරුවන් වෙතින් සතුරෙකු පත් කර ඇත්තෙමු. තවද නුඹගේ පරමාධිපති මග පෙන්වන්නෙකු වශයෙන් හා උදව්කරුවෙකු වශයෙන් (නුඹට) ප‍්‍රමාණවත්ය."/>
        <aya index="32" text="&quot;මෙම කුර්ආනය ඔහු කෙරෙහි එකවර පහළ විය යුතු නොවේ දැ?&quot;යි ප‍්‍රතික්ෂේප කළවුන් පැවසුවෝය. එලෙස (අපි එය විටින් විට පහළ කළේ) නුඹගේ හදවත එයින් ස්ථාවර කරනු පිණිසය. තවද අපි එය කොටස් වශයෙන් අනුපිළිවෙළට පහළ කළෙමු."/>
        <aya index="33" text="ඔවුන් නුඹ වෙත (විවාදයට පැමිණි කල) කිසිදු උපමාවක් ගෙන එන්නේ නැත, (නමුත්) අපි නුඹ වෙත (එයට) වඩා පැහැදිලි විග‍්‍රහයක් හා සත්‍යයක් (ඔවුන්ට පිළිතුරක් ලෙස) ගෙන පැමිණියා මිස."/>
        <aya index="34" text=" නිරය වෙත තම මුණිනතට ඇදගෙන යනු ලබන්නන් නම්, ඔවුන්මය ස්ථානයෙන් ඉතා නරකයින් හා මාර්ගයෙන් ඉතා මුළා වූවන් වන්නෝ."/>
        <aya index="35" text=" සැබැවින්ම අපි 'මූසාට' ධර්ම පුස්තකය('තව්රාතය') පිරිනැමුවෙමු. තවද ඔහු සමග ඔහුගේ සහෝදර 'හාරූන්ව' සහකරුවෙකු බවට පත් කළෙමු."/>
        <aya index="36" text="එවිට &quot;නුඹලා දෙදෙනා අපගේ සාධක අසත්‍යය කළ පිරිස වෙත යවු.&quot; යැයි අපි පැවසුවෙමු. පසුව (එම පිරිස ඔවුන් දෙදෙනාව අසත්‍යය කළ බැවින්) අපි ඔවුන්ව සහමුලින්ම විනාශ කර දැමුවෙමු."/>
        <aya index="37" text="තවද 'නූහ්ගේ' ජනයාව ද (සහමුලින්ම විනාශ කර දැමුවෙමු). ඔවුන් 'රසූල්වරුන්ව' බොරු කළ කල්හි අපි ඔවුන්ව ගිල්වූයෙමු. අපි ඔවුන්ව (මතු පැමිණෙන) ජනයාට නටඹුනක් බවට ද පත් කළෙමු. තවද අපරාධකරුවන්ට වේදනීය දඬුවමක් සූදානම් කර ඇත්තෙමු."/>
        <aya index="38" text="තවද 'ආද්' හා 'සමූද්' ද රස්හි ජනයා ද මේ අතර (කාලයේ) වූ බොහෝ පරම්පාරාවන් ද (සහමුලින්ම විනාශ කර දැමුවෙමු)."/>
        <aya index="39" text="සෑම සමූහයකටම අපි (පෙර විනාශ කළ අයව) උදාහරණ ලෙස ගෙනහැර පෑවෙමු. (ඔවුන් ඒවා ප‍්‍රතික්ෂේප කළ විට) ඔවුන් සෑම කෙනෙකුවම සහමුලින්ම විනාශ කර දැමුවෙමු."/>
        <aya index="40" text="විනාශකාරී වර්ෂාවක් පතිත කරනු ලැබූ ගම්මානයක් අසලින් (ප‍්‍රතික්ෂේපක) ඔවුන් පැමිණියෝය. එවිට ඔවුන් එය නොදුටුවෝ ද? එනමුත් ඔවුන් (මළවුන්) නැවත නැගිටුවනු ලැබීම අපේක්ෂා නොකරන්නන් වූහ."/>
        <aya index="41" text="(නබිවරය,) ඔවුහු නුඹව දුටු විට &quot;අල්ලාහ් 'රසූල්වරයෙකු' ලෙස එවා ඇත්තේ මොහුව ද? අප අපගේ දෙවිවරුන් කෙරෙහි ස්ථාවරව නොසිටියේ නම් ඔහු අපව ඔවුන්ගෙන් නොමග යැවීමට තැත් කරන්නට තිබුණි.&quot;යැයි (පවසමින්) නුඹව සමච්චලයකට මිස ඔවුහු නොගන්නෝය. (මතු ලොවෙහි පියවි ඇසින්) දඬුවම ඔවුන් දකින විට (ඍජු) මාර්ගයෙන් වඩා මුළා වූවෝ කවුරුන් දැයි ඔවුන් මතු දැන ගනිති."/>
        <aya index="43" text="(නබිවරය,) තම මනෝ ඉච්ඡාව තමන්ගේ දෙවියෙකු බවට (පත් කර) ගත් අයව නුඹ දුටුවෙහි ද? එසේ නම් නුඹ ඔහු කෙරෙහි (ඔහුව ඉන් වළකාලන) භාරකරුවෙකු වන්නෙහි ද?"/>
        <aya index="44" text="නැතහොත් 'සැබැවින්ම ඔවුන්ගෙන් බොහෝ දෙනෙක් (සත්‍යය) සවන් දෙනු ඇතැයි හෝ එය වටහා ගනු ඇත.' යැයි නුඹ සිතන්නෙහි ද? ඔවුන් පශු කුලයට අයත් 'සතුන්' මෙන් මිස නැත. නොඑසේය, (උන්ට වඩා) ඔවුන් (ඍජු) මාර්ගයෙන් ඉතා මුළාවූවන්ය."/>
        <aya index="45" text="නුඹගේ පරමාධිපති (අල්ලාහ්) සෙවණැල්ල දිගු කළේ කෙසේ දැ?යි නුඹ නොදුටුවෙහි ද? ඔහු අභිමත කළේ නම් එය (සදා) නිසෙලව පවතින්නක් බවට පත් කරන්නට තිබුණි. පසුව ඒ සඳහා හිරු සාධකයක් බවට අපි පත් කළෙමු."/>
        <aya index="46" text="ඉන් පසුව එය (කෙටි කරමින්) සැහැල්ලු අන්දමින් අප වෙතට හකුළුවන්නෙමු."/>
        <aya index="47" text="නුඹලාට රාත‍්‍රිය වස්ත‍්‍රයක් ලෙස හා නින්ද විවේකයක් ලෙස පත් කළේ ද දහවල (නුඹලා ඉපැයීම සඳහා) ක‍්‍රියාශීලී බවට පත් කළේ ද ඔහුමය."/>
        <aya index="48" text="තවද තම දයාවට(වර්ෂාවට) පෙරාතුව ශුභාරංචියක් වශයෙන් සුළං (හඹා) එව්වේ ඔහුමය. තවද අපි අහසින් පිරිසිදු ජලය පහළ කළෙමු."/>
        <aya index="49" text="අපි (ගහ කොළ නොවැඩුණු) නැසී ගිය ප‍්‍රදේශයක් එමගින් ප‍්‍රාණවත් කරනු පිණිස ද අප මැවූ දෑ අතුරින් වූ සතුන්ට ද බොහෝ ජනයාට ද එය සැපයීම පිණිස ද වේ."/>
        <aya index="50" text=" සැබැවින්ම (එම දායාදයන්) ඔවුන් මෙනෙහි කරනු පිණිස අපි ඔවුන් අතර මෙ(ම ජල)ය (නිර්ණය කොට) බෙදා හැරියෙමු. නමුත් ජනයාගෙන් බොහෝ දෙනා අකෘතඥය මිස (අන් සියල්ලට) පිටුපෑවෝය."/>
        <aya index="51" text="තවද (නබිවරය,) අපි අභිමත කළේ නම් සෑම ගම්මානයකටම අවවාද කරන්නෙකු යවා ඇත්තෙමු."/>
        <aya index="52" text="එබැවින් නුඹ ප‍්‍රතික්ෂේපකයින්ට අවනත නොවවු. එ(ම අල් කුර්ආනය )මගින් මහත් කැපවීමකින් ඔවුනට එරෙහිව ප‍්‍රයත්නය කරවු."/>
        <aya index="53" text=" මුහුදු දෙක (සම්බන්ධ කොට) මුදා හැරියේ ඔහුමය. මෙය මිහිරි මිරිදියයි. මෙය ලවණ (සහිත) කරදියයි. තවද ඒ දෙක අතර බාධකයක් හා (මිශ‍්‍ර වීම) වළක්වනු ලැබූ ආවරණයක් ඇති කළේය."/>
        <aya index="54" text=" තවද ජලයෙන් මිනිසා මැව්වේ ඔහුමය. පසුව ලේ ඥාතිත්වයක් හා විවාහ ඥාතිත්වයක් ඇත්තෙකු බවට ඔහුව පත් කළේය. තවද නුඹගේ පරමාධිපති අති බලසම්පන්නය."/>
        <aya index="55" text="(එහෙත්) ඔවුන් අල්ලාහ් හැර තමන්ට කිසිදු ප‍්‍රයෝජනයක් නොදෙන තමන්ට කිසිදු හානියක් නොකරන දෑ නමදින්නෝය. තවද ප‍්‍රතික්ෂේපකයා තම පරමාධිපතිට එරෙහිව ('ෂෙයිතාන්ට') උදව් කරන්නෙකු විය."/>
        <aya index="56" text="තවද (නබිවරය, ජනයාට) ශුභාරංචි පවසන්නෙකු හා අවවාද කරන්නෙකු වශයෙන් මිස අපි නුඹව නොඑව්වෙමු."/>
        <aya index="57" text="&quot;තම පරමාධිපති වෙත වූ මග තෝරා ගන්නා කෙනෙකුව හැර (වෙනත්) කිසිදු වේතනයක් එ(ම කර්තව්‍ය)ය කෙරෙහි මම නුඹලාගෙන් නොඉල්ලමි.&quot; යැයි පවසවු."/>
        <aya index="58" text="අමරණීය (සදා) ජීවමානයාණන්(අල්ලාහ්) කෙරෙහි (සියල්ල) භාර කරවු. තවද ඔහුගේ පැසසුමෙන් (ඔහුව) පිවිතුරු කරවු. තම ගැත්තන්ගේ පාපයන් පිළිබඳව අභිඥානවන්තයා වශයෙන් ඔහු ප‍්‍රමාණවත්ය."/>
        <aya index="59" text="ඔහු කවරෙකුද යත් අහස් හා මිහිතලය ද ඒ දෙක අතර ඇති දෑ ද දින සයකින් මැව්වේය. පසුව ඔහු 'අර්ෂය' මත (ඔහුගේ ගෞරවයට සුදුසු අයුරින්) &quot;ඉස්තිවා&quot; විය. (ඔහු) පරම කරුණාභරිතයාණන්ය. එබැවින් ඔහු ගැන ඥානය ඇත්තන්ගෙන් විමසවු."/>
        <aya index="60" text="(නබිවරය,) &quot;පරම කරුණාභරිතයාණන්ට නුඹලා නමදිවු&quot; යැයි (ප‍්‍රතික්ෂේපක) ඔවුනට පවසනු ලැබූ විට &quot;පරම කරුණාභරිතයාණන් යනු කුමක්ද? නුඹ අපට අණ කරන දැයට අපි 'සුජූද්' කරන්නෙමු දැ?&quot;යි ඔවුහු විමසුවෝය. එ(ම විධාන)ය ඔවුනට (විශ්වාසය) පිළිකුල් කර ඈත් වීම අධික කළේය."/>
        <aya index="61" text="අහසෙහි තාරකා මණ්ඩල ඇති කළ තවද එහි පහනක් (වශයෙන් සූර්යයා) ද ආලෝකමත් චන්ද්‍රයා ද ඇති කළ ඔහු අති උත්කෘෂ්ටය."/>
        <aya index="62" text="තවද මෙනෙහි කරන්නට අපේක්ෂා කළවුනට ද කෘතඥ වීමට අපේක්ෂා කළවුනට ද රාත‍්‍රිය හා දහවල පරස්පරානු ගමනෙහි යන්නක් ලෙස ඇති කළේ ඔහුය."/>
        <aya index="63" text="තවද කරුණාභරිතයාණන්ගේ(අල්ලාහ්ගේ) ගැත්තන් නම් ඔවුහු කවරහුද යත් මිහිතලයේ ඔවුන් නිරහංකාරව ගමන් කරන්නන්ය. තවද අඥානයින් ඔවුන් සමග (නුසුදුසු දැයක්) කතා කළේ නම් ඔවුහු සාමයෙන් පිළිතුරු දෙන්නන්ය."/>
        <aya index="64" text=" තවද ඔවුහු කවරහුද යත් තම පරමාධිපතිට 'සුජූද්' කරමින් ද (නැමදුම සඳහා) සිට ගනිමින් ද රාත‍්‍රිය ගත කරන්නන්ය."/>
        <aya index="65" text="තවද ඔවුහු කවරහුද යත් &quot;අපගේ පරමාධිපතියාණනි, අපගෙන් නිරයේ දඬුවම ඉවත් කරනු මැනව! සැබැවින්ම එහි දඬුවම සදාතනික වූවක්ය. නියත වශයෙන්ම එය, නවාතැනින් හා වාසස්ථානයෙන් ඉතා නපුරුය.&quot; යැයි පවසන්නන්ය."/>
        <aya index="67" text="තවද ඔවුහු කවරහුද යත් වියදම් කරන විට නාස්ති නොකරති. තවද මසුරු ද නොවෙති. තවද එය(වියදම් කිරීම) එම දෙක අතර සමතුලිතව පවති."/>
        <aya index="68" text="තවද ඔවුහු කවරහුදයත් අල්ලාහ් සමග වෙනත් දෙවියෙකු නොකැඳවන්නන්ය. තවද ඔවුහු අල්ලාහ් විසින් (මැරීමට) තහනම් කළ ආත්මයක් යුක්තියෙන් මිස ඝාතනය නොකරන්නන්ය. තවද ඔවුහු පරදාර ලිංගික සේවනයෙහි නොයෙදෙන්නන්ය. කවරෙකු එසේ කරන්නේ ද ඔහු පාපයේ වේදනාව හමු වන්නේය."/>
        <aya index="69" text="(මළවුන්) නැගිටුවනු ලබන දින දඬුවම ඔහුට දෙගුණ කරනු ලැබේ. ඔහු එහි නින්දා සහගතව සදා වෙසෙන්නේය."/>
        <aya index="70" text=" නමුත් පශ්චාත්තාප වී විශ්වාස කර යහකම් කි‍්‍රයාවට නැංවූවන් හැරය. තවද තම පාපකම් යහකම් බවට අල්ලාහ් විසින් පරිවර්තනය කළවුන් ඔවුන්මය. අල්ලාහ් අති ක්ෂමාශීලීය පරම කරුණාභරිතය."/>
        <aya index="71" text=" තවද කවරෙකු පශ්චාත්තාප වී යහකම් කළේ ද සැබැවින්ම ඔහු අල්ලාහ් වෙත (පිළිගනු ලැබූ) පශ්චාත්තාපයකින් යොමු වන්නේය."/>
        <aya index="72" text=" තවද ඔවුහු කවරහුද යත් බොරු සාක්ෂීන් නොදරන්නන්ය. තවද ඔවුන් නිෂ්ඵල දෑ අසලින් ගමන් කළ විට (ඉන් වැළකී) ගෞරවයෙන් යුතුව ගමන් කරන්නන්ය."/>
        <aya index="73" text="තවද ඔවුහු කවරහුද යත් තම පරමාධිපතිගේ වදන් පිළිබඳව උපදෙස් ලැබූ විට ඒ මත බිහිරන් හා අන්ධයින් ලෙසින් නොවැටෙන්නන්ය."/>
        <aya index="74" text=" තවද ඔවුහු කවරහුදයත් &quot;අපගේ පරමාධිපතියාණනි, අපගේ බිරියන්ගෙන් ද අපගේ පරම්පරාවෙන් ද අපට නෙත් පිනවීම පිරිනමනු මැනව! තවද අපව බිය භක්තිකයින්ට මෙහෙයවන්නෙකු බවට පත් කරනු මැනව!&quot; යැයි පවසන්නන්ය."/>
        <aya index="75" text=" ඔවුන්මය තමන් (ඍජූ මගෙහි) ඉවසා සිටි හේතුවෙන් (ස්වර්ග) මන්දිරයන් ප‍්‍රතිඵල වශයෙන් පිරිනමනු ලබන්නන් වන්නෝ. තවද ඔවුහු එහි 'සලාමයෙන්' හා සුබ පැතුමෙන් පිළිගනු ලබන්නන්ය."/>
        <aya index="76" text=" (ඔවුහු) එහි සදාතනිකයෝ වෙති. එය නවාතැනින් හා වාසස්ථානයෙන් සුන්දරය."/>
        <aya index="77" text="&quot;(අල්ලාහ් වෙතින්) නුඹලාගේ ප‍්‍රාර්ථනාවන් (පමණක්) නොවී නම් මාගේ පරමාධිපති(අල්ලාහ්) නුඹලා පිළිබඳව සැලකිලිමත් නොවනු ඇත. නමුත් නුඹලා සැබැවින්ම අසත්‍යය කළෙහුමය. එබැවින් (ඒ සඳහා වූ දඬුවම නුඹලාට) සදා නියම වනු ඇත.&quot; යැයි (නබිවරය,) පවසවු."/>
    </sura>
    <sura index="26" name="">
        <aya index="1" text="තා.සීන්.මීම්."/>
        <aya index="2" text="මෙය පැහැදිලි ධර්ම පුස්තකයේ වදන්ය."/>
        <aya index="3" text="(නබිවරය,) (ප‍්‍රතික්ෂේපක) ඔවුන් විශ්වාසිකයින් බවට පත් නොවීම හේතුවෙන් නුඹ (දුකට පත්වීමෙන්) නුඹවම විනාශ කර ගන්නට යන්නේය."/>
        <aya index="4" text="අපි අභිමත කළේ නම් අහසින් සංඥාවක් ඔවුන් කෙරෙහි පහළ කරන්නෙමු. එවිට ඔවුන්ගේ ගෙල පහත්භාවයෙන් යුතුව එය(සංඥාව) වෙත නැමෙන්නේය."/>
        <aya index="5" text="තවද පරම කරුණාභරිත( අල්ලාහ්)ගෙන් කිසිදු නව උපදෙසක් ඔවුන් එය පිටුපාන්නන්ව සිටීමෙන් මිස ඔවුනට පැමිණියේ නැත."/>
        <aya index="6" text="සැබැවින්ම ඔවුන් (එය) අසත්‍යය කළෝය. එබැවින් ඔවුන් කුමක් සමච්චල් කරමින් සිටියේ ද එම (දඬුවමේ) පුවත් ඔවුන් වෙත පැමිණෙනු ඇත."/>
        <aya index="7" text="මිහිතලය දෙස ඔවුහු නොබැලූවෝ ද? එහි සියලු (සරුසාර වූ) ශ්‍රේෂ්ඨ (බෝග) වර්ගයන්ගෙන් කොපමණක් අපි හට ගැන්වූයෙමු ද?"/>
        <aya index="8" text="සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="9" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="10" text="නුඹගේ පරමාධිපති &quot;අපරාධකාර පිරිස වෙත යවු&quot; යැයි (පවසා) 'මූසාව' කැඳවූ අවස්ථාව (සිහිපත් කරවු)."/>
        <aya index="11" text="&quot;(එනම්) 'ෆිර්අවුන්ගේ' පිරිස වෙත (යවු). ඔවුන් (අල්ලාහ්ට) බිය භක්තිමත් නොවන්නේද?&quot;"/>
        <aya index="12" text="(එයට) ඔහු(මූසා මෙසේ) පැවසුවේය.) &quot;මාගේ පරමාධිපතියාණනි, සැබැවින්ම ඔවුන් මාව අසත්‍ය කරති යැයි මම බිය වන්නෙමි."/>
        <aya index="13" text="තවද (එසේ ඔවුන් මාගේ වදන් අසත්‍ය කළේ නම්) මාගේ සිත පටු වන්නේය. මාගේ දිව (කතා කිරීමට) චතුර නොවන්නේය. එබැවින් (මා සමග එන මෙන්) 'හාරූන්' වෙත (දේව පණිවිඩය) යවවු."/>
        <aya index="14" text="තවද ඔවුනට මා කෙරෙහි වැරැද්දක් (සඳහා වූ පළිගැනීමක්) ඇත. එබැවින් ඔවුන් මා ඝාතනය කරති යැයි මම බිය වන්නෙමි.&quot;"/>
        <aya index="15" text="(එයට) ඔහු(අල්ලාහ් මෙසේ) පැවසුවේය &quot;එසේ (නුඹලා සිතන පරිදි) නොව නුඹලා දෙදෙනා අපගේ සංඥාවන් රැගෙන යවු. සැබැවින්ම අපි නුඹලා සමග (සියල්ල) සවන් දෙන්නන් වන්නෙමු."/>
        <aya index="16" text="තවද නුඹලා දෙදෙනා ෆිර්අවුන් වෙත ගොස් &quot;සැබැවින්ම අපි සමස්ත විශ්වයේ පරමාධිපතිගේ 'රසූල්වරයා' යැ&quot;යි පවසවු."/>
        <aya index="17" text="'ඉස්රාඊල්ගේ' දරුවන්ව නුඹ අප සමග යවවු.&quot; (යැයි ද ෆිර්අවුන්ට පවසවු.)&quot;"/>
        <aya index="18" text="(මූසා හා 'හාරූන්' ෆිර්අවුන් වෙත ගිය අවස්ථාවේ දී) ඔහු(ෆිර්අවුන් මූසාට) &quot;අපි නුඹව අප අතර දරුවෙකු ලෙස හදා වඩා නොගත්තෙමු ද? තවද නුඹගේ ජීවිත කාලයේ වසර ගණනාවක් නුඹ අප අතර රැඳී සිටියේය.&quot; යැයි පැවසුවේය."/>
        <aya index="19" text="&quot;නුඹ කළ නුඹගේ (ඝාතන) කි‍්‍රයාව ද නුඹ (සිදු) කළේය. තවද නුඹ (අපගේ උපහාරයන්) ප‍්‍රතික්ෂේප කරන්නන් අතුරින් විය.&quot; (යැයි ද ෆිර්අවුන් පැවසුවේය.)"/>
        <aya index="20" text="(එයට) ඔහු(මූසා මෙසේ) පැවසුවේය &quot;එම අවස්ථාවේදී මම (එම වැරැද්ද පිළිබඳව නොදැනුවත් වූ) මුළාවූවන්ගෙන් කෙනෙකුව සිටියදී එය මම කළෙමි."/>
        <aya index="21" text="එවිට මම නුඹලාට බිය වූ කල්හි මම නුඹලාගෙන් පලා ගියෙමි. පසුව මාගේ පරමාධිපති මා හට ප‍්‍රඥාවක්(නබිත්වය) ප‍්‍රදානය කළේය. තවද ඔහු මාව රසූල්වරුන් අතුරින් (කෙනෙකුව) පත් කළේය."/>
        <aya index="22" text="තවද 'ඉස්රාඊල්ගේ' දරුවන්ව නුඹ(ගේ) වහල්භාවයට පත් කිරීම, එය මා හට නුඹ දායාදයක් ලෙස පිරිනැමූ භාග්‍යයක්(ද?)."/>
        <aya index="23" text="&quot;විශ්වයේ පරමාධිපති යනු කුමක්දැ?&quot;යි 'ෆිර්අවුන්' විමසුවේය."/>
        <aya index="24" text="&quot;නුඹලා ස්ථීර ලෙස විශ්වාස කරන්නන් වූයේ නම් (ඔහු) අහස් හි ද මිහිතලයෙහි ද ඒ දෙක අතර වූ දෑහි ද පරමාධිපතියැ&quot;යි ඔහු('මූසා') පැවසුවේය."/>
        <aya index="25" text="තමා වටා සිටියවුන්ට &quot;නුඹලා සවන් නොදුන්නෙහිදැ?&quot;යි ඔහු(ෆිර්අවුන්) පැවසුවේය."/>
        <aya index="26" text="&quot;(අල්ලාහ්) නුඹලාගේ පරමාධිපති ද පෙර වූ නුඹලාගේ මුතුන් මිත්තන්ගේ පරමාධිපති ද වේ.&quot; යැයි ඔහු(මූසා) පැවසුවේය."/>
        <aya index="27" text="&quot;(ජනයිනි!) සැබැවින්ම නුඹලා වෙත එවනු ලැබූ නුඹලාගේ 'රසූල්වරයා' උන්මත්තකයෙකු යැ&quot;යි ඔහු(ෆිර්අවුන්) පැවසුවේය."/>
        <aya index="28" text="&quot;නුඹලා අවබෝධ කරගන්නන් වූයේ නම් (ඔහු) නැගෙනහිරෙහි ද බටහිරෙහි ද ඒ දෙක අතර ඇති දෑහි ද පරමාධිපතියැ&quot;යි ඔහු('මූසා') පැවසුවේය."/>
        <aya index="29" text="&quot;නුඹ මා මිස (වෙනත් කෙනෙකුව) දෙවියෙකුව ගත්තේ නම් සැබැවින්ම මම නුඹව සිර කරනු ලැබූවන් අතුරින් (කෙනෙකු බවට) පත් කරන්නෙමි.&quot; යැයි ඔහු(ෆිර්අවුන්) පැවසුවේය."/>
        <aya index="30" text="&quot;මා පැහැදිලි කරුණක්(සංඥාවක්) ඔබ වෙත ගෙන ආ කල්හි(ද ඔබ මෙසේ කරන්නේ)දැ?&quot;යි ඔහු(මූසා) විමසුවේය."/>
        <aya index="31" text="&quot;නුඹ සත්‍යවාදීන් අතුරින් (කෙනෙකු) වූයේ නම් නුඹ එය ගෙන එවු&quot; යැයි ඔහු(ෆිර්අවුන්) පැවසුවේය."/>
        <aya index="32" text="එවිට ඔහු(මූසා) තමාගේ සැරයටිය බිම හෙළීය. එසැණින් එය පැහැදිලි (මහා) සර්පයෙකු විය."/>
        <aya index="33" text="තවද ඔහු ඔහුගේ අත (උඩු ඇඳුම් සාක්කුව තුළින්) පිටතට ගත්තේය. එසැණින් එය බලන්නන්ට (ආලෝකමත් වූ) සුදු(වන්ව දිස්) විය."/>
        <aya index="34" text="තමන් වටා සිටි ප‍්‍රධානීන්ට &quot;සැබැවින්ම මොහු දැනුමැති හූනියම්කරුවෙකි&quot; යැයි ඔහු(ෆිර්අවුන්) පැවසුවේය."/>
        <aya index="35" text="&quot;(මූසා) තම හූනියම මගින් නුඹලාගේ දේශයෙන් නුඹලාව පිටමං කරන්නට ඔහු අපේක්ෂා කරන්නේය. එබැවින් (මේ පිළිබඳව) නුඹලා කුමක් අදහස් කරන්නේ ද?&quot; (යැයි ෆිර්අවුන් ප‍්‍රධානීන්ගෙන් විමසුවේය.)"/>
        <aya index="36" text="(එයට) ඔවුහු (මෙසේ) පැවසුවෝය. &quot;ඔහුට හා ඔහුගේ සහෝදරයාට කල් දෙවු. තවද නගරයන්හි (සිටින හූනියම්කරුවන්ව රැස් කරනු පිණිස) රැස් කරන්නන්ව යවවු."/>
        <aya index="37" text="(එවිට) ඔවුහු දැනුමැති අති දක්ෂ සියලු හූනියම්කරුවන්ව ඔබ වෙත ගෙන එනු ඇත.&quot;"/>
        <aya index="38" text="එබැවින් නියමිත දිනයක නියම වූ වේලාවක (සියලු) හූනියම්කරුවන්වම රැස් කරනු ලැබූහ."/>
        <aya index="39" text="තවද &quot;නුඹලා (එම දිනයෙහි) රැස්වන්නේ දැ?&quot;යි ජනයින්ට පවසනු ලැබීය."/>
        <aya index="40" text="&quot;ඔවුන් (මූසාව) අබිබවායන්නන් වූයේ නම් අප හූනියම්කරුවන්ව අනුගමනය කිරීමට පුළුවණ.&quot; (යැයි ද පවසනු ලැබීය.)"/>
        <aya index="41" text="හූනියම්කරුවෝ ('ෆිර්අවුන්' වෙත) පැමිණි කල්හි &quot;සැබැවින්ම අපි ('මූසාව') අබිබවා යන්නන් වූයේ නම් අපට වේතනයක් තිබේදැ?&quot;යි ඔවුහු ෆිර්අවුන්ගෙන් විමසුවෝය."/>
        <aya index="42" text="&quot;එසේය. එවිට සැබැවින්ම නුඹලා (මා හට) සමීපතයින් අතුරින් යැ&quot;යි ඔහු(ෆිර්අවුන්) පැවසුවේය."/>
        <aya index="43" text="&quot;නුඹලා පහත හෙළන දෑ පහත හෙළවු&quot; යැයි මූසා ඔවුනට(හූනියම්කරුවන්ට) පැවසුවේය."/>
        <aya index="44" text="එවිට ඔවුන් ඔවුන්ගේ කඹයන් ද ඔවුන්ගේ සැරයටියන් ද පහත හෙළීය. තවද &quot;ෆිර්අවුන්ගේ ගෞරවය මත දිවුරා සැබැවින්ම අපි අබිබවා යන්නන් යැ&quot;යි ඔවුහු පැවසුවෝය."/>
        <aya index="45" text="එවිට මූසා තමාගේ සැරයටිය පහත හෙළීය. එසැණින් එය(සර්පයෙකු වී) ඔවුන් මිථ්‍යාවෙන් කළ දෑ ගිල දැමීය."/>
        <aya index="46" text="එවිට හූනියම්කරුවන් (අල්ලාහ්ට) 'සුජූද්' කරන්නන්ව ඇද වැටෙන්නට වූහ."/>
        <aya index="47" text="&quot;මූසා හා 'හාරූන්ගේ' පරමාධිපති වන සමස්ත විශ්වයේ පරමාධිපතිව අපි විශ්වාස කළෙමු&quot; යැයි ඔවුහු පැවසූහ."/>
        <aya index="49" text="(එයට) ඔහු(ෆිර්අවුන්) &quot;මා නුඹලාට අවසර දීමට පෙර නුඹලා ඔහුව විශ්වාස කළෙහුය. සැබැවින්ම ඔහු(මූසා) නුඹලාට හූනියම ඉගැන් වූ නුඹලාගේ ප‍්‍රධානියාය. එබැවින් (මෙහි ප‍්‍රතිවිපාකය) නුඹලා මතු දැන ගනු ඇත. නුඹලාගේ අත් හා නුඹලාගේ පාද (එකිනෙකට) විරුද්ධ පැති වලින් සැබැවින්ම මම කපා දමන්නෙමි. තවද සැබැවින්ම මම නුඹලා සියල්ලෝම කුරුසයේ (තබා ඇණ) ගසන්නෙමි&quot; යැයි පැවසුවේය."/>
        <aya index="50" text="&quot;(එයින් අපට) කිසිදු හානියක් නැත, සැබැවින්ම අපි අපගේ පරමාධිපති වෙත හැරෙන්නන් යැ&quot;යි ඔවුහු පැවසුවෝය."/>
        <aya index="51" text="&quot;අපි විශ්වාසිකයින්ගෙන් ආරම්භකයන් වීම හේතුවෙන් අපගේ පාපයන් අපගේ පරමාධිපති අපට ක්ෂමා කිරීම සැබැවින්ම අපි අපේක්ෂා කරන්නෙමු.&quot; (යැයි ද ඔවුහු පැවසුවෝය.)"/>
        <aya index="52" text="&quot;මාගේ ගැත්තන් සමග නුඹ රාත‍්‍රියෙහි (පිටව) යවු. සැබැවින්ම නුඹලා ලුහුබඳිනු ලබන්නන් යැ&quot;යි මූසා වෙත අපි 'වහී'(දේව පණිවිඩ) පහළ කළෙමු."/>
        <aya index="53" text="පසුව ෆිර්අවුන් නගරයන්හි (සිටින ජනයින්ව රැස් කරනු පිණිස) රැස් කරන්නන්ව යැව්වේය."/>
        <aya index="54" text="&quot;සැබැවින්ම (මූසාගේ පිරිස වන) මොවුන් සුළුතරයින් වූ පිරිසකි."/>
        <aya index="55" text="සැබැවින්ම ඔවුන් අපව කෝපයට පත් කරන්නන්ය."/>
        <aya index="56" text="සැබැවින්ම අපි (ආයුධ වලින් සන්නද්ධ) අවධානී වූ කණ්ඩායමක් වෙමු.&quot; (යැයි ෆිර්අවුන් පැවසුවේය.)"/>
        <aya index="57" text="පසුව අපි ඔවුන්ව(ෆිර්අවුන් හා ඔහුගේ පිරිස) උයන් වලින් ද උල්පත් වලින් ද ධන සම්භාරයන් වලින් ද ගෞරවනීය ස්ථානයකින් ද බැහැර කළෙමු."/>
        <aya index="59" text="(අප ඔවුන්ව බැහැර කළේ) මෙලෙසය. තවද අපි ඒවා ඉස්රාඊල්ගේ දරුවන්ට උරුම කර දුන්නෙමු."/>
        <aya index="60" text="හිරු උදා වන විට ඔවුන්(ෆිර්අවුන් හා ඔහුගේ පිරිස) ඔවුන්ව(ඉස්රාඊල්ගේ දරුවන්ව) ලුහු බැන්දෝය."/>
        <aya index="61" text="තවද (මෙම) කණ්ඩායම් දෙක එකිනෙකා දුටු කල්හි &quot;සැබැවින්ම අපි (ෆිර්අවුන්ගේ කණ්ඩායමට) හසු වූවන් යැ&quot;යි මූසාගේ සගයින් පැවසුවෝය."/>
        <aya index="62" text="&quot;එසේ නොව සැබැවින්ම මාගේ පරමාධිපති (අල්ලාහ්) මා සමගය. ඔහු මට මග පෙන්වනු ඇතැ&quot;යි ඔහු(මූසා) පැවසුවේය."/>
        <aya index="63" text="එවිට අපි මූසාට &quot;නුඹගේ සැරයටියෙන් මුහුදට ගසවු&quot; යැයි 'වහී'(දේව පණිවිඩය) පහළ කළෙමු. එ(සේ ඔහු මුහුදට ගැසූ)විට එය (කොටස් දොළහකට) පැළී වෙන් විය. තවද සෑම කොටසක්ම මහත් පර්වතයක් මෙන් විය."/>
        <aya index="64" text="තවද (ලුහුබැඳ පැමිණි) අනෙක් අයව ද එතැනට අපි සමීප කළෙමු."/>
        <aya index="65" text="තවද 'මූසාව' ද ඔහු සමග සිටියවුන් සියල්ලන්ව ද අපි ආරක්ෂා කළෙමු."/>
        <aya index="66" text="පසුව (ලුහුබැඳ පැමිණි) අනෙක් අයව අපි (මුහුදේ) ගිල්වූයෙමු."/>
        <aya index="67" text="සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="68" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="69" text="(ප‍්‍රතික්ෂේපිත) ඔවුන් කෙරෙහි 'ඉබ්රාහීම්ගේ' පුවත පාරායනය කර පෙන්වවු."/>
        <aya index="70" text="ඔහු තම පියාට ද තම ජනයාට ද &quot;නුඹලා නමදිනුයේ කුමක් දැ?&quot;යි විමසූ විට"/>
        <aya index="71" text="&quot;අපි පිළිම වලට නමදින්නෙමු. තවද ඒවා(ට නැමදුම් කිරීම) කෙරෙහි අපි (ස්ථාවරව) රැඳී සිටින්නන් වෙමු&quot; යැයි ඔවුහු පැවසුවෝය."/>
        <aya index="72" text="(එයට) ඔහු('ඉබ්රාහීම්' මෙසේ) විමසුවේය &quot;නුඹලා අයැදින විට ඔවුන් නුඹලාට සවන් දෙන්නේ ද?"/>
        <aya index="73" text="නැතහොත් නුඹලාට ඔවුන් ප‍්‍රයෝජනයක් සිදු කරන්නෝ ද? එසේත් නැතහොත් හානියක් සිදු කරන්නෝ ද?&quot;"/>
        <aya index="74" text="&quot;(නැත.) එනමුත් අපගේ මුතුන් මිත්තන් මෙලෙස කරනු අපි දුටුවෙමු&quot; යැයි ඔවුහු පැවසුවෝය."/>
        <aya index="75" text="ඔහු(ඉබ්රාහීම් මෙසේ) පැවසුවේය &quot;නුඹලා ද නුඹලාගේ පැරණි මුතුන් මිත්තන් ද නමදිමින් සිටි දෑ නුඹලා (නිරීක්ෂා කර) බැලුවෙහි ද?"/>
        <aya index="77" text="සැබැවින්ම ඔවුන් මට සතුරන්ය. (එබැවින් මම ඔවුන්ව නොනමදිමි. නමුත්) සමස්ත විශ්වයේ පරමාධිපති (අල්ලාහ්) මිස."/>
        <aya index="78" text="ඔහු කවරෙකුද යත් මාව මවා පසුව ඔහු මට (යහ)මග පෙන්වන්නේය."/>
        <aya index="79" text="තවද ඔහු මට ආහාර සපයන්නේය. තවද මට පානය ද සපයන්නේය."/>
        <aya index="80" text="මා අසනීප වූ විට ඔහු මට සුවය දෙන්නේය."/>
        <aya index="81" text="තවද ඔහු මාව (මෙලොවෙහි) මරණයට පත් කරන්නේය. පසුව (මතු ලොවෙහි) මට යළි ජීවය දෙන්නේය."/>
        <aya index="82" text="තවද ඔහු විපාක ප‍්‍රදාන දිනයේ මාගේ වැරදි වලට මට සමාව දෙනු ඇතැයි මා ආශා කරන්නෙමි.&quot;"/>
        <aya index="83" text="(තවද ඉබ්රාහීම් මෙසේ අයැද සිටියේය) &quot;මාගේ පරමාධිපතියාණනි, මට ප‍්‍රඥාවක් තිළිණ කරනු මැනව! තවද (ස්වර්ගයෙහි) සැදැහැමියන් සමග මා එක් කරනු මැනව!"/>
        <aya index="84" text="තවද (මට) පසුව පැමිණෙන්නන් අතර මට (කීර්තිමත් වූ) සත්‍ය වර්ණනාවක් ඇති කරනු මැනව!"/>
        <aya index="85" text="තවද පූර්ණ සොම්නසින් යුත් ස්වර්ගයේ උරුමක්කරුවන් අතුරින් මා පත් කරනු මැනව!."/>
        <aya index="86" text="තවද මාගේ පියාණන්ට සමාව (දී යහමග ලබා) දෙනු මැනව! සැබැවින්ම ඔහු මුළාවූවන් අතුරින් විය."/>
        <aya index="87" text="තවද නැවත නැගිටුවනු ලබන (විනිශ්චය) දිනයේ මා අවමානයට පත් නොකරනු මැනව!"/>
        <aya index="88" text="එදින ශාන්තිමත් (පිවිතුරු) හදවතකින් අල්ලාහ් වෙත පැමිණෙන්නන්ට හැර කිසිදු ධනයක් හෝ පිරිමි දරුවන් හෝ ප‍්‍රයෝජනවත් නොවන්නෝය.&quot;"/>
        <aya index="90" text="තවද බිය භක්තිකයින්ට (ස්වර්ග) උයන සමීප කරනු ලැබේ."/>
        <aya index="91" text="තවද (සීමාව ඉක්මවමින්) නොමග ගියවුන්ට නිරය නිරාවරණය කරනු ලැබේ."/>
        <aya index="92" text="තවද &quot;අල්ලාහ් හැර නුඹලා නමදිමින් සිටි දෑ(පිළිම) කොහිද? ඔවුන් නුඹලාට උදව් කරන්නේ ද? නැතහොත් ඔවුන් තමන්ටම උදව් කර ගන්නේ දැ?&quot;යි ඔවුනට පවසනු ලැබේ."/>
        <aya index="94" text="එබැවින් ඔවුන්ව ද (සීමාව ඉක්මවමින්) නොමග ගියවුන් ද 'ඉබ්ලීස්ගේ' සේනාවන් ද යන සියල්ලෝම එ(ම නිරයෙ)හි මුණින් අතට තල්ලු කරනු ලබන්නෝය."/>
        <aya index="96" text="ඔවුහු (තමන් දෙවිවරුන් ලෙස පත් කළවුන් සමග) එ(ම නිරයෙ)හි තර්ක කරමින් &quot;අල්ලාහ් මත දිවුරමින් සමස්ත විශ්වයේ පරමාධිපති සමග අපි නුඹලාව සමාන කළ අවස්ථාවේ දී සැබැවින්ම අපි පැහැදිලි නොමෙඟහි සිටියෙමු&quot; යැයි ඔවුහු පවසති."/>
        <aya index="99" text="තවද (මෙම) වැරදිකරුවන් මිස (වෙනත් කිසිවෙකු) අපව නොමග නොයැව්වෝය."/>
        <aya index="100" text="එබැවින් අපි වෙනුවෙන් අයැද සිටින්නන් කිසිවෙකු නැත."/>
        <aya index="101" text="තවද සමීප මිතුරෙකු ද නැත."/>
        <aya index="102" text="සැබැවින්ම අපට (මිහිතලය වෙත) නැවත හැරී යෑමක් ඇත්නම් එවිට අපි විශ්වාසිකයින් අතුරින් වන්නෙමු.&quot; (යැයි ඔවුහු පවසති)"/>
        <aya index="103" text="සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="104" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="105" text="'නූහ්ගේ' ජනයාට ඔවුන්ගේ සහෝදර නූහ් &quot;නුඹලා බිය භක්තිමත් නොවන්නෙහු දැ?&quot;යි පැවසූ අවස්ථාවේ දී ඔවුන් 'රසූල්වරුන්ව' අසත්‍යය කළෝය."/>
        <aya index="107" text="&quot;සැබැවින්ම මම නුඹලාට විශ්වාසනීය රසූල්වරයෙකු වෙමි."/>
        <aya index="108" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="109" text="තවද ඒ සඳහා කිසිදු වේතනයක් මම නුඹලාගෙන් නොඅයැදිමි. මාගේ වේතනය සමස්ත විශ්වයේ පරමාධිපති කෙරෙහි මිස නැත."/>
        <aya index="110" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු.&quot; (යැයි ද 'නූහ්' පැවසුවේය.)"/>
        <aya index="111" text="&quot;(බලහීන වූ) නීචයින් නුඹව අනුගමනය කරමින් සිටිය දී අපි නුඹව විශ්වාස කරන්නෙමු දැ?&quot;යි ඔවුහු පැවසුවෝය."/>
        <aya index="112" text="(එයට) ඔහු (මෙසේ) පැවසුවේය &quot;ඔවුන්(එම නීචයින් මෙලොව) කරමින් සිටින දෑ පිළිබඳව කවර දැනුමක් මට ඇත්තේ ද?"/>
        <aya index="113" text="&quot;(විනිශ්චය දිනයේ) ඔවුන්ගේ (කි‍්‍රයා සටහන්) ගණනය කිරීම මාගේ පරමාධිපති කෙරෙහි මිස නැත. නුඹලා (ඒ ගැන) වටහා ගන්නෙහු නම් (ඔවුන් පිළිබඳව නුඹලා පහත් කොට කතා නොකරන්නෙහුය)."/>
        <aya index="114" text="තවද මා විශ්වාසිකයින්ව (කිසිවිටෙක) පලවා හරින්නෙකු ද නොවෙමි."/>
        <aya index="115" text="මම පැහැදිලි අවවාද කරන්නෙකු මිස නැත.&quot;"/>
        <aya index="116" text="&quot;අහෝ නූහ්! නුඹ (අපව අල්ලාහ් වෙත කැඳවීමෙන්) නොවැළකෙන්නෙහි නම් සැබැවින්ම නුඹ ගල් ගසනු ලබන්නන් අතුරින් (කෙනෙකු) වන්නෙහියැ&quot;යි ඔවුහු පැවසුවෝය."/>
        <aya index="117" text="(එයට) ඔහු(නූහ් මෙසේ) පැවසුවේය &quot;මාගේ පරමාධිපතියාණනි, සැබැවින්ම මාගේ ජනයා මා අසත්‍යය කළෝය."/>
        <aya index="118" text="එබැවින් මා හා ඔවුන් අතර තීන්දුවකින් තීන්දු දෙනු මැනව! තවද මා හා මා සමග වූ විශ්වාසිකයින්ව (නුඹගේ දඬුවමින්) ආරක්ෂා කරනු මැනව!&quot;"/>
        <aya index="119" text="එබැවින් අපි පටවනු ලැබූ නැවෙහි (නැංවීමෙන්) ඔහු හා ඔහු සමග සිටියවුන්ව(විශ්වාසිකයින් සියල්ලන්වම) ආරක්ෂා කළෙමු."/>
        <aya index="120" text="පසුව ඉතිරිව ඇත්තන්ව එයට පසු අපි ගිල්වූයෙමු."/>
        <aya index="121" text="සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="122" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="123" text="ඔවුන්ගේ සහෝදර 'හූද්' &quot;නුඹලා බිය භක්තිමත් නොවන්නෙහු දැ?&quot;යි 'ආද්'( සමූහයා)ට පැවසූ අවස්ථාවේ දී ඔවුන් රසූල්වරුන්ව අසත්‍යය කළෝය."/>
        <aya index="125" text="&quot;සැබැවින්ම මම නුඹලාට විශ්වාසනීය 'රසූල්වරයෙකු' වෙමි."/>
        <aya index="126" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="127" text="තවද ඒ සඳහා කිසිදු වේතනයක් මම නුඹලාගෙන් නොඅයැදිමි. මාගේ වේතනය සමස්ත විශ්වයේ පරමාධිපති කෙරෙහි මිස නැත."/>
        <aya index="128" text="සෑම උස් ස්ථානයකම නුඹලා (අරමුණකින් තොරව) නිෂ්ඵල දෑ කරන්නන්ව සලකුණක් ඉදි කරන්නෙහු ද?"/>
        <aya index="129" text="නුඹලා සදාතනිකයින් (ලෙස ජීවත්වන්නන්) මෙන් මසානිඃ(නිර්මාණයන්) (ඉදි කර) ගන්නෙහු ද?"/>
        <aya index="130" text="තවද නුඹලා (කෙනෙකුව) ග‍්‍රහණය කරන විට (කිසිදු කරුණාවකින් තොරව) බලගතු වූවන් ලෙස නුඹලා ග‍්‍රහණය කරන්නෙහුය."/>
        <aya index="131" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="132" text="නුඹලා දන්නා දැයින් නුඹලාට උපකාර කළ කෙනාට(අල්ලාහ්ට) බිය භක්තිමත් වවු."/>
        <aya index="133" text="ඔහු නුඹලාට පශු කුලයට අයත් සතුන් මගින් ද පිරිමි දරුවන්ගෙන් ද උයන් වලින් ද උල්පත් වලින් ද උපකාර කළේය."/>
        <aya index="135" text="සැබැවින්ම මම නුඹලා කෙරෙහි මහත් වූ දිනයක දඬුවම (පිළිබඳව) බිය වන්නෙමි.&quot; (යැයි ද 'හූද්' පැවසුවේය.)"/>
        <aya index="136" text="(එයට) ඔවුහු (මෙසේ) පැවසුවෝය &quot;නුඹ (අපට) උපදෙස් කළ ද නැතහොත් උපදෙස් කරන්නන් අතුරින් නොවුව ද (එය) අප කෙරෙහි එක සමානය."/>
        <aya index="137" text="මෙය(මෙසේ උපදෙස් කිරීම) පෙර වූවන්ගේ සිරිතක්ව මිස නැත."/>
        <aya index="138" text="තවද අපි දඬුවමට ලක්වන්නන් නොවෙමු.&quot;"/>
        <aya index="139" text="ඔවුන්('ආද්' සමූහය) ඔහුව('හූද්ව') අසත්‍යය කළෝය. එබැවින් අපි ඔවුන්ව විනාශ කළෙමු. සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="140" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="141" text="ඔවුන්ගේ සහෝදර 'සාලිහ්' &quot;නුඹලා බිය භක්තිමත් නොවන්නෙහු දැ?&quot;යි 'සමූද්' (සමූහයා)ට පැවසූ අවස්ථාවේ දී ඔවුන් 'රසූල්වරුන්ව' අසත්‍යය කළෝය."/>
        <aya index="143" text="&quot;සැබැවින්ම මම නුඹලාට විශ්වාසනීය රසූල්වරයෙකු වෙමි."/>
        <aya index="144" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="145" text="තවද ඒ සඳහා කිසිදු වේතනයක් මම නුඹලාගෙන් නොඅයැදිමි. මාගේ වේතනය සමස්ත විශ්වයේ පරමාධිපති කෙරෙහි මිස නැත."/>
        <aya index="146" text="(මරණයෙන් හා දඬුවමින්) ආරක්ෂා වූවන් ලෙස මෙ(ලොවෙ)හි ඇති (භාග්‍යවන්ත) දෑ තුළ නුඹලා අත් හරිනු ලබන්නේ ද?"/>
        <aya index="147" text="(එනම්) උයන් ද උල්පත් ද ගොවිබිම් ද එහි වලු පැසී ඇති ඉඳි ගස් ද අතරෙහි (ආරක්ෂා වූවන්ව නුඹලා අත් හරිනු ලබන්නේද?)"/>
        <aya index="149" text="තවද නුඹලා (උඩඟු වූ) දක්ෂයින් ලෙස කඳු අතරින් නිවෙස් අඹා තනන්නෝය."/>
        <aya index="150" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="151" text="තවද සීමාව ඉක්මවූවන්ගේ විධානයට නුඹලා අවනත නොවවු."/>
        <aya index="152" text="(ඔවුන්) මිහිතලයෙහි කලහකම් ඇති කරන්නන්ය. තවද (ඔවුන්ගේ කි‍්‍රයාවන්) සංශෝධනය නොකරන්නන්ය.&quot; (යැයි ද 'සාලිහ්' පැවසුවේය.)"/>
        <aya index="153" text="(එයට) ඔවුහු (මෙසේ) පැවසුවෝය &quot;සැබැවින්ම නුඹ හූනියමට ලක් වූවන් අතුරින්මය."/>
        <aya index="154" text="නුඹ අප මෙන් මිනිසෙකු මිස නැත. එබැවින් නුඹ සත්‍යවන්තයින් අතුරින් වූයේ නම් සංඥාවක් ගෙන එවු.&quot;"/>
        <aya index="155" text="&quot;මෙය ඔටුදෙනකි. ඌට (නියම කළ දිනකට ජලය) පානය කිරීමක් ද නුඹලාට නියම කළ දිනකට (ජලය) පානය කිරීමක් ද (වෙන් කර) ඇතැ&quot;යි ඔහු(සාලිහ්) පැවසුවේය."/>
        <aya index="156" text="&quot;තවද නුඹලා ඌව නරකයකින්(හානියකින්) ස්පර්ශ නොකරවු. (එසේ කළේ නම්) එවිට මහත් වූ දිනයක දඬුවම නුඹලාව ග‍්‍රහණය කර ගන්නේය.&quot; (යැයි ද ඔහු පැවසුවේය.)"/>
        <aya index="157" text="පසුව ඔවුහු (උගේ ගෙල සිඳ දමා) ඌව ඝාතනය කළෝය. එබැවින් ඔවුහු පසුතැවිලි වූවන් බවට පත් වූවෝය."/>
        <aya index="158" text="එබැවින් දඬුවම ඔවුන්ව ග‍්‍රහණය කර ගත්තේය. සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="159" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="160" text="'ලූත්ගේ' සමූහයාට ඔවුන්ගේ සහෝදර ලූත් &quot;නුඹලා බිය භක්තිමත් නොවන්නෙහු දැ?&quot;යි පැවසූ අවස්ථාවේ දී ඔවුන් රසූල්වරුන්ව අසත්‍යය කළෝය."/>
        <aya index="162" text="&quot;සැබැවින්ම මම නුඹලාට විශ්වාසනීය රසූල්වරයෙකු වෙමි."/>
        <aya index="163" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="164" text="තවද ඒ සඳහා කිසිදු වේතනයක් මම නුඹලාගෙන් නොඇයැදිමි. මාගේ වේතනය සමස්ත විශ්වයේ පරමාධිපති කෙරෙහි මිස නැත."/>
        <aya index="165" text="ලෝවැසියන් අතුරින් පිරිමින් වෙත නුඹලා (සමලිංගික සේවනය සඳහා) පැමිණෙන්නේද?"/>
        <aya index="166" text="තවද නුඹලාගේ පරමාධිපති නුඹලා වෙනුවෙන් නුඹලාගේ භාර්යාවන් අතුරින් කවරෙකුව මැව්වේ ද ඔවුන්ව නුඹලා අතහරින්නෝය. එනමුත් නුඹලා සීමාව ඉක්මවූ පිරිසකි.&quot; (යැයි ද ලූත් පැවසුවේය.)"/>
        <aya index="167" text="&quot;අහෝ ලූත්! නුඹ (අපව අල්ලාහ් වෙත කැඳවීමෙන්) නොවැළකෙන්නෙහි නම් සැබැවින්ම නුඹ පිටුවහල් කරනු ලබන අය අතුරින් (කෙනෙකු) වන්නෙහි යැ&quot;යි ඔවුහු පැවසුවෝය."/>
        <aya index="168" text="&quot;සැබැවින්ම මම නුඹලාගේ ක‍්‍රියාව පිළිබඳව පිළිකුල් කරන්නන් අතුරින් වෙමි.&quot; යැයි ඔහු පැවසුවේය."/>
        <aya index="169" text="&quot;මාගේ පරමාධිපතියාණනි, ඔවුහු කරමින් සිටින (අශික්ෂිත) දැයින් මා හා මාගේ පවුල ආරක්ෂා කරනු මැනව!&quot; (යැයි ද ඔහු පැවසුවේය.)"/>
        <aya index="170" text="එබැවින් ඔහුව ද ඔහුගේ පවුලේ සියල්ල ද (ඔහුගේ සමූහයට ඇති වූ විපතින්) අපි මුදවා ගත්තෙමු."/>
        <aya index="171" text="(නමුත් විනාශ වන්නට සිටි අය වන) ඉතිරි වූවන් අතරෙහි සිටි මැහැල්ලිය හැර."/>
        <aya index="172" text="පසුව අනෙක් අයව (මුළුමණින්ම) අපි විනාශ කර දැමුවෙමු."/>
        <aya index="173" text="තවද ඔවුන් කෙරෙහි (දරුණු ගල්) වර්ෂාවක් වැස්සුවෙමු. එබැවින් අවවාදයට ලක්වූවන්ගේ වර්ෂාව නපුරු විය."/>
        <aya index="174" text="සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="175" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="176" text="&quot;නුඹලා බිය භක්තිමත් නොවන්නෙහු දැ?&quot;යි ෂුඅයිබ් 'අයිකා' වැසියන්ට පැවසූ අවස්ථාවේ දී ඔවුන් රසූල්වරුන්ව අසත්‍යය කළෝය."/>
        <aya index="178" text="&quot;සැබැවින්ම මම නුඹලාට විශ්වාසනීය රසූල්වරයෙකු වෙමි."/>
        <aya index="179" text="එබැවින් නුඹලා අල්ලාහ්ට බිය භක්තිමත් වවු. තවද නුඹලා මට අවනත වවු."/>
        <aya index="180" text="තවද ඒ සඳහා කිසිදු වේතනයක් මම නුඹලාගෙන් නොඇයැදිමි. මාගේ වේතනය සමස්ත විශ්වයේ පරමාධිපති කෙරෙහි මිස නැත."/>
        <aya index="181" text="නුඹලා (යමක් මැන දෙන විට) මිනුම් සම්පූර්ණ කරවු. තවද නුඹලා (එහි අඩුපාඩු කම් කර අන් අයට) අලාභ කරන්නන් අතුරින් නොවවු."/>
        <aya index="182" text="තවද නුඹලා ඍජු තුලාවකින් කිරවු."/>
        <aya index="183" text="තවද නුඹලා ජනයාට ඔවුන්ගේ භාණ්ඩ (නියමිත ප‍්‍රමාණයට වඩා) අඩු නොකරවු. තවද නුඹලා මිහිතලයෙහි කලහකාරකම් පතුරුවමින් සීමාව ඉක්මවා නොයවු."/>
        <aya index="184" text="තවද නුඹලාව ද (නුඹලාට) පෙර මැවීම් (වන නුඹලාගේ පරපුර) ද මැවූ කෙනාට(අල්ලාහ්ට) බිය භක්තිමත් වවු.&quot; (යැයි ද 'ෂුඅයිබ්' පැවසුවේය.)"/>
        <aya index="185" text="(එයට) ඔවුහු (මෙසේ) පැවසුවෝය &quot;සැබැවින්ම නුඹ හූනියමට ලක් වූවන් අතුරින්මය."/>
        <aya index="186" text="තවද නුඹ අප මෙන් මිනිසෙකු මිස නැත. තවද නුඹ අසත්‍යවන්තයින් අතුරින් (කෙනෙක්) යැයි සැබැවින්ම අපි සිතන්නෙමු."/>
        <aya index="187" text="එබැවින් නුඹ සත්‍යවන්තයින් අතුරින් (කෙනෙකු) වන්නේ නම් අහසින් කැබැල්ලක් අප වෙත හෙළවු.&quot;"/>
        <aya index="188" text="(එයට) &quot;නුඹලා කරන දෑ පිළිබඳව මාගේ පරමාධිපති මැනවින් දන්නේ යැ&quot;යි ඔහු පැවසුවේය."/>
        <aya index="189" text="ඔවුහු(අයිකා වැසියන්) ඔහුව(ෂුඅයිබ්ව) අසත්‍යය කළෝය. එබැවින් (අඳුරු වලාකුළෙන්) හෙවණ ලද දිනයේ දඬුවම ඔවුන්ව ග‍්‍රහණය කර ගත්තේය. සැබැවින්ම එය මහත් වූ දිනයක දඬුවම විය."/>
        <aya index="190" text="සැබැවින්ම එහි සංඥාවක් ඇත. තවද ඔවුන්ගෙන් බොහෝ දෙනෙක් විශ්වාසිකයින් නොවීය."/>
        <aya index="191" text="තවද සැබැවින්ම නුඹගේ පරමාධිපති, ඔහුමය අති බලසම්පන්න පරම කරුණාභරිත වන්නේ."/>
        <aya index="192" text="සැබැවින්ම මෙ(ම අල් කුර්ආන)ය සමස්ත විශ්වයේ පරමාධිපතිගේ පහළ කිරීමකි."/>
        <aya index="193" text="(නබිවරය) නුඹ අවවාද කරන්නන් අතුරින් වනු පිණිස පැහැදිලි අරාබි බසින් නුඹගේ හදවත මත එ(ම අල් කුර්ආන)ය රැගෙන විශ්වාසනීය රූහ් (වන 'ජිබ්රීල්') පහළ විය."/>
        <aya index="196" text="තවද සැබැවින්ම මෙය පෙරවූවන්ගේ ධර්ම පුස්තකයන්හි (සඳහන්ව) තිබුණි."/>
        <aya index="197" text="ඉස්රාඊල්ගේ දරුවන්ගේ දැනුම ඇත්තන් මෙය (සත්‍යය යැයි) දැන සිටීම ඔවුනට (ප‍්‍රමාණවත්) සාධකයක් නොවූයේ ද?"/>
        <aya index="198" text="තවද අරාබි නොවන සමහරුන් කෙරෙහි අපි මෙය පහළ කර පසුව ඔහු(නබිවරයා) එය ඔවුනට පාරායනා කළේ නම් ඔවුහු එය පිළිබඳව විශ්වාසිකයින් නොවන්නෝය."/>
        <aya index="200" text="අපි එය වැරදිකරුවන්ගේ හදවත් තුළ ප‍්‍රවිෂ්ට කළේ මෙලෙසය."/>
        <aya index="201" text="ඔවුන් වේදනීය දඬුවම දකින තුරු එය විශ්වාස නොකරන්නෝය."/>
        <aya index="202" text="එවිට ඔවුන් නොහැඟෙන්නන්ව සිටිය දී එය(එම දඬුවම) අනපේක්ෂිතව ඔවුන් වෙත පැමිණෙනු ඇත."/>
        <aya index="203" text="තවද ඔවුහු &quot;අපි අවකාශ දෙනු ලැබූවන් වන්නෙමු දැ?&quot;යි පවසන්නෝය."/>
        <aya index="204" text="(මීට පෙර ඔවුන් දඬුවම ඉක්මන් කරන මෙන් සමච්චලයෙන් පැවසුවා සේ) එවිට ඔවුන් අපගේ දඬුවම ඉක්මන් කරන මෙන් පතනුයේ ද?"/>
        <aya index="205" text="අපි ඔවුනට වසර ගණනාවක් (මෙලොව ජීවිතය) භුක්ති විඳීමට සලස්වා පසුව ඔවුනට ප‍්‍රතිඥා දෙනු ලැබූ දෑ(දඬුවම) පැමිණියේ නම් ඔවුන් භුක්ති විඳිනු ලබමින් සිටි දෑ ඔවුනට ඵලක් නොවන බව නුඹ අවධානය කළෙහි ද?"/>
        <aya index="208" text="කිසිදු ගම්මානයක්, අවවාද කරන්නන් උපදෙස් කිරීම පිණිස එයට (පැමිණ) සිටියා මිස අපි විනාශ නොකළෙමු. තවද අපි (කිසිවෙකුට) අපරාධ කරන්නන් නොවීමු."/>
        <aya index="210" text="ෂෙයිතාන්වරුන් මෙ(ම කුර්ආන)ය රැගෙන පහළ වූයේ නැත."/>
        <aya index="211" text="තවද එය ඔවුනට සුදුසු නොවීය. ඔවුන් (එයට) ශක්ති දරන්නේ ද නැත."/>
        <aya index="212" text="සැබැවින්ම (දේව පණිවිඩය පහළ වන අවස්ථාවේ දී) ඔවුන් (එය) සවන් දීමෙන් වළක්වනු ලැබූවන්ය."/>
        <aya index="213" text="එබැවින් නුඹ අල්ලාහ් සමග වෙනත් දෙවියෙකු නොකැඳවවු. එසේ (කැඳවූයේ) නම් නුඹ දඬුවම් කරනු ලබන්නන් අතුරින් වන්නෙහිය."/>
        <aya index="214" text="තවද (නබිවරය,) නුඹ නුඹගේ සමීප ඥාතීන්ට අවවාද කරවු."/>
        <aya index="215" text="තවද විශ්වාසිකයන් අතුරින් නුඹව අනුගමනය කරන්නන්ට නුඹගේ පියාපත්(දයාව) හෙළවු."/>
        <aya index="216" text="එබැවින් ඔවුන්(සමීප ඥාතීන්) නුඹට පිටුපෑවේ නම් එවිට නුඹ &quot;සැබැවින්ම මම නුඹලා (පිටුපා) කරන දැයින් නිදොස් වෙමි&quot; යැයි පවසවු."/>
        <aya index="217" text="තවද නුඹ අති බලසම්පන්න පරම කරුණාභරිතයාණන් (වන අල්ලාහ්) වෙත (සියල්ල) භාර කරවු."/>
        <aya index="218" text="(ඔහු) කවුරුන්දයත් නුඹ (සලාතය සඳහා) සිට ගන්නා මොහොතේ දී නුඹව දකින්නේය."/>
        <aya index="219" text="තවද සුජූද්(සලාතය) කරන්නන් අතර (විවිධ ඉරියව් සඳහා කරන) නුඹගේ චලනය ද (ඔහු දකින්නේය)."/>
        <aya index="220" text="සැබැවින්ම සර්ව ශ‍්‍රාවක සර්වඥ ඔහුමය."/>
        <aya index="221" text="ෂෙයිතාන්වරුන් පහළ වන්නේ කවරෙකු කෙරෙහි දැයි මම නුඹලාට දැනුම් දෙන්න ද?"/>
        <aya index="222" text="සෑම (බොරු) ගොතන පාපතරයෙකු කෙරෙහිම ඔහු පහළ වන්නේය."/>
        <aya index="223" text="ඔවුන් සවන් දුන් දෑ (පාපතරයින්ගේ සවනට ද) දමන්නෝය. තවද ඔවුන්ගෙන් බොහෝ දෙනා අසත්‍යවන්තයින්ය."/>
        <aya index="224" text="කවියන් (පිළිබඳව නම්) ඔවුන්ව (සීමාව ඉක්මවමින්) නොමග ගියවුන් අනුගමනය කරන්නෝය."/>
        <aya index="225" text="සැබැවින්ම ඔවුන් සෑම මිටියාවතකම (සීමාව ඉක්මවමින්) සැරිසරනු නුඹ නොදුටුවෙහි ද?"/>
        <aya index="226" text="තවද සැබැවින්ම ඔවුන් නොකරන දෑ පවසන්නෝය."/>
        <aya index="227" text="(නමුත් කවියන් අතුරින්) විශ්වාස කර යහකම් කර අල්ලාහ්ව අධික ලෙස මෙනෙහි කර තමන් අපාරාධ කරනු ලැබුවායින් පසු (මුස්ලිම්වරුන්ව) ආරක්ෂා කළවුන් හැර. තවද අපරාධ කළවුන් ඔවුන් කවර හැරී යන ස්ථානයකට හැරී යන්නේ දැ?යි මතු දැන ගනු ඇත."/>
    </sura>
    <sura index="27" name="">
        <aya index="1" text="තා.සීන්. ඒවා අල් 'කුර්ආනයෙහි' හා (සත්‍යය හා අසත්‍යය) පැහැදිලි (කරන්නා වූ) ධර්ම පුස්තකයෙහි වදන්ය."/>
        <aya index="2" text="(මෙය) විශ්වාසිකයින්ට යහ මගක් හා ශුභාරංචියකි."/>
        <aya index="3" text="ඔවුන් කවරුන්දයත් සලාතය) ස්ථිරවම ඉටු කර 'zසකාත්' ලබා දෙන්නන් වෙති. තවද ඔවුන් පරමාන්ත දිනය පිළිබඳව තරයේ විශ්වාස කරන්නන්ය."/>
        <aya index="4" text="සැබැවින්ම පරමාන්ත දිනය පිළිබඳව විශ්වාස නොකරන්නන් නම් ඔවුනට තම ක‍්‍රියාවන් අපි අලංකාර කර පෙන්වුයෙමු. එබැවින් ඔවුහු ව්‍යාකූලත්වයේ පසු වෙති."/>
        <aya index="5" text="ඔවුන්මය නපුරු දඬුවම හිමි වූවන් වනුයේ. පරමාන්ත දිනයේ අලාභවන්තයින් වන්නේ ද ඔවුන්මය."/>
        <aya index="6" text="තවද (නබිවරය,) සැබැවින්ම නුඹ සර්වඥ සර්ව ප‍්‍රඥාවන්තයා (වන අල්ලාහ්) වෙතින්ය අල් කුර්ආනය දෙනු ලබනුයේ."/>
        <aya index="7" text="&quot;සැබැවින්ම මම ගින්නක් දිටිමි. එයින් මා නුඹලාට පණිවිඩයක් ගෙන එමි. එසේ නොමැති නම් උණුසුම තපින්නට ගිනි මැලයක් ගෙන එමි.&quot; යැයි 'මූසා' තම පවුලට පැවසූ අවස්ථාව (සිහිපත් කරවු)."/>
        <aya index="8" text="ඔහු ඒ වෙත පැමිණි විට &quot;ගින්න අසල සිටින්නා(මූසා) ද ඒ අවට සිටින්නන්('මලක්වරුන්') ද භාග්‍යමත් විය. තවද සමස්ත විශ්වයන්හි පරමාධිපති වන අල්ලාහ් සුවිශුද්ධය&quot; යැයි අමතනු ලැබීය."/>
        <aya index="9" text="&quot;අහෝ මූසා, සැබැවින්ම එම කරුණ නම් අති බලසම්පන්න සර්ව ප‍්‍රඥාවන්ත අල්ලාහ් මම වෙමි.&quot;"/>
        <aya index="10" text="තවද &quot;නුඹ නුඹගේ සැරයටිය (බිම) දමවු.&quot; (යැයි ද අමතනු ලැබීය.) ඔහු එය (බිම දැමූ කල්හි) සර්පයෙකු මෙන් නළියනු දුටු විට ඔහු පසුබැස පසුපස නොබලා හැරී දිව්වේය. (එවිට) &quot;අහෝ මූසා! නුඹ බිය නොවවු. සැබැවින්ම මම (කවරෙකුදයත්) 'රසූල්වරුන්' මා ඉදිරියේ බිය නොවන්නෝය.&quot;"/>
        <aya index="11" text="&quot;තවද අපරාධ කර පාපකමට අනතුරුව (එය පාපෝච්චාරණය මගින්) යහපතක් බවට ප‍්‍රතිස්ථාපනය කර ගත් අය ද (බිය නොවන්නෝය). එබැවින් සැබැවින්ම මම අති ක්ෂමාශීලීය පරමා කරුණාභරිතය."/>
        <aya index="12" text="තවද (මූසා) නුඹ තම (කමිස) සාක්කුව තුළට නුඹගේ අත ඇතුළු කරවු. එය කිසිදු නරක( රෝගය)කින් තොරව සුදුවන්ව පිට වන්නේය. (මෙය නුඹ) 'ෆිර්අවුන්' හා ඔහුගේ පිරිස වෙත (ගොස් ගෙන හැර පෙන්වන්නා) වූ සාධක නවයෙහිය. සැබැවින්ම ඔවුහු පාපතර පිරිසක් වූහ.&quot; (යැයි ද අමතනු ලැබීය.)"/>
        <aya index="13" text="අපගේ සාධකයන් පැහැදිලිවම ඔවුන් වෙත පැමිණි විට &quot;මෙය පැහැදිලි හූනියමකි.&quot; යැයි ඔවුහු පැවසුවෝය."/>
        <aya index="14" text="ඔවුන්ගේ ආත්මාවන් එය තරයේ විශ්වාස කර තිබුණ ද අපරාධිතව හා උඩඟුකමින් එය පිටුපෑහ. එබැවින් කලහකාරීන්ගේ අවසානය කෙසේ වී දැයි (නබිවරය) නුඹ නිරීක්ෂා කර බලවු."/>
        <aya index="15" text="'දාවූද්ට' ද 'සුලෙයිමාන්ට' ද අපි ඥානය ප‍්‍රදානය කළෙමු. &quot;අල්ලාහ්ගේ විශ්වාසවන්ත ගැත්තන් අතුරින් බොහෝ දෙනාට වඩා අපව උසස් කළ ඔහුටම සියලු ප‍්‍රශංසා හිමියැ&quot;යි ඔවුන් දෙදෙනා පැවසුවෝය."/>
        <aya index="16" text="සුලෙයිමාන් දාවූද්ට උරුමකම් පෑහ. &quot;ජනයිනි, පක්ෂීන්ගේ භාෂාව අපට උගන්වනු ලැබී ඇත. තවද සියලු දෑ ද අපහට පිරිනමනු ලැබී ඇත. සැබැවින්ම මෙයමය පැහැදිලි භාග්‍යය වනුයේ&quot; යැයි ඔහු(සුලෙයිමාන්) පැවසුවේය."/>
        <aya index="17" text="සුලෙයිමාන් වෙනුවෙන් 'ජින්වරුන්ගෙන්' ද මිනිසුන්ගෙන් ද පක්ෂීන්ගෙන් ද යුත් තම සේනාව එක් රැස් කරනු ලැබ ඔවුන් පෙළ ගස්වා හරින ලදී."/>
        <aya index="18" text="ඔවුන් කුහුඹුවන්ගේ නිම්නය තෙක් පැමිණි විට කිහිඹියෙකු (තම කුහුඹුවන් අමතා) &quot;කුහුඹුවනි, නුඹලාගේ වාසස්ථාන වෙත පිවිසෙවු. 'සුලෙයිමාන්' හා ඔහුගේ සේනාවන්, ඔවුන් නොදැනුවත්ව නුඹලාව පාගා නොදැමිය යුතුයැ&quot;යි පැවසීය."/>
        <aya index="19" text="එවිට උගේ ප‍්‍රකාශයෙන් ඔහු (පුදුම වී) මදහසකින් සිනාසී &quot;මාගේ පරමාධිපතියාණනි, මා වෙත ද මාගේ දෙමාපියන් වෙත ද නුඹ පිරිනැමූ නුඹගේ භාග්‍යයන් සඳහා මම කෘතවේදී වීමට ද කවර ක‍්‍රියාවකින් නුඹ තෘප්තියට පත් වන්නේ ද එවැනි දැහැමි ක‍්‍රියාවක් කිරීමට ද මට ප‍්‍රඥාව ලබා දෙනු මැනව. තවද නුඹගේ දයාව හේතු කොට ගෙන නුඹගේ දැහැමි ගැත්තන් අතරෙහි නුඹ මා ඇතුළත් කරනු මැනව!&quot; යැයි පැවසුවේය."/>
        <aya index="20" text="ඔහු පක්ෂීන්ව සෝදිසි කළේය. (හුද්හුද් පක්ෂියා එහි නොවීය.) එවිට &quot;හුද්හුද්ව මා නොදකිනුයේ මන්ද? නැතහොත් ඌ නොපැමිණියවුන් අතුරින් වී දැ&quot;යි ඔහු විමසුවේය."/>
        <aya index="21" text="&quot;සැබැවින්ම මම ඌට දැඩි දඬුවමකින් දඬුවම් කරන්නෙමි. එසේ නොමැති නම් සැබැවින්ම මා ඌව කපා දමන්නෙමි. එසේ නොමැති(ව නිදොස් වීමට) නම් ඌ මා වෙත පැහැදිලි සාධකයක් ගෙන ආ යුතුමය&quot; (යැයි ඔහු පැවසුවේය.)"/>
        <aya index="22" text="(පසුව) ඌ (නුදුරින් පැමිණ) මඳ වේලාවක් රැඳී සිටියේය. පසුව &quot;නුඹ(ගේ ඥානයෙන්) පරිග‍්‍රහණය නොකළ දෙයක් මම පරිග‍්‍රහණය කළෙමි. සබඃ (නගරයේ) සිට නිසැක පණිවිඩයක් නුඹ වෙත මම ගෙන ආවෙමි.&quot; යැයි ඌ පැවසුවේය."/>
        <aya index="23" text="(&quot;එම පුවත කුමක් දැ?&quot;යි හුද්හුද්ගෙන් 'සුලෙයිමාන්' විමසූ විට) &quot;සැබැවින්ම මම (සබඃ වැසියන් වන) ඔවුන්ව පාලනය කරන්නා වූ ස්ත‍්‍රීයක් දුටුවෙමි. ඇයට සියලු දැයින්ම පිරිනමනු ලැබී ඇත. ඇයට විශාල රාජාසනයක් ද ඇත."/>
        <aya index="24" text="ඇය හා ඇයගේ පිරිස අල්ලාහ් හැර හිරුට නමදිනු මම දුටුවෙමි. තවද ෂෙයිතාන් ඔවුනට ඔවුන්ගේ (නිෂ්ඵල) ක‍්‍රියාවන් අලංකාර කර පෙන්වා ඇත. (නිවැරදි) මාර්ගයෙන් ඔවුන්ව ඔහු වළක්වා ඇත. එබැවින් ඔවුන් යහමග නොලබන්නෝය."/>
        <aya index="25" text="(එනම්) අහස්හි හා මිහිතලයේ සැඟවී ඇති දෑ පිට කරන්නා වූ ද නුඹලා සඟවන දෑ හා නුඹලා හෙළිදරව් කරන දෑ (මැනවින්) දන්නා වූ ද අල්ලාහ්ට ඔවුන් 'සුජූද්' නොකරන්නෝය&quot; (යැයි ඌ පැවසුවේය)."/>
        <aya index="26" text="අල්ලාහ්, ඔහු හැර (නැමදුමට) වෙනත් දෙවියෙකු නැත. (ඔහු) මහත් වූ 'අර්ෂ්හි' පරමාධිපතිය."/>
        <aya index="27" text="(එවිට) ඔහු(සුලෙයිමාන් හුද්හුද්ට මෙසේ) පැවසුවේය. &quot;නුඹ සත්‍යය පැවසුවේ ද නැතහොත් නුඹ අසත්‍යය පවසන්නන් අතුරින් දැ'යි අපි මතු (නිරීක්ෂා කර) බලන්නෙමු."/>
        <aya index="28" text="මාගේ මෙම ලිපිය රැගෙන ගොස් ඔවුන් වෙත එය දමවු. පසුව ඔවුන් වෙතින් හැරී ඔවුන් කුමන ප‍්‍රතිචාරයක් දක්වන්නේ දැයි (නිරීක්ෂා කර) බලවු."/>
        <aya index="29" text="(හුද්හුද්ගේ ලිපිය ලැබූ සැණින් ඇය තම අමාත්‍යවරුන් අමතා) &quot;ප‍්‍රධානියනි, මා වෙත උතුම් ලිපියක් හෙළනු ලැබීය&quot; යැයි ඇය පැවසුවාය."/>
        <aya index="30" text="&quot;සැබැවින්ම එය සුලෙයිමාන්ගෙන්ය. සැබැවින්ම එ(ම ලිපි)ය 'සැමට කරුණාභරිත පරම කරුණාභරිත අල්ලාහ්ගේ නාමයෙනි..."/>
        <aya index="31" text="තවද නුඹලා මා ඉක්මවා නොයවු. තවද අවනතවන්නන් ලෙස මා වෙත පැමිණෙවු'. (යැයි සඳහන්ව තිබුණි.)&quot;"/>
        <aya index="32" text="&quot;ප‍්‍රධානියනි, මාගේ විෂයෙහි මා වෙත තීරණය ලබා දෙවු. නුඹලා (අදහස් ප‍්‍රකාශ කිරීමට) පෙනී සිටින තෙක් කිසිදු කරුණක් මා තීරණය කරන්නෙකු නොවෙමි.&quot; යැයි ඇය කීවාය."/>
        <aya index="33" text="&quot;අපි බලයෙන් යුක්ත ද දැඩි සටන්කාමීන් ද වෙමු. එම කරුණ (තීරණය ගැනීමේ අයිතිය) ඔබ සතුය. එබැවින් ඔබ කුමක් අණ කර(න්නට තීරණය කර)න්නේ දැයි ඔබ නිරීක්ෂා කර බලවු.&quot; යැයි ඔවුහු කීවෝය."/>
        <aya index="34" text="&quot;සැබැවින්ම රජවරුන් ගමකට ඇතුළු වූ විට එය විනාශ කරති. එහි වැසියන්ගෙන් ගෞරවනීය අය අවමන් අය බවට පත් කරති. එලෙසම ඔවුන් (අපට ද) කරන්නෝය.&quot; යැයි ඇය පැවසුවාය."/>
        <aya index="35" text="&quot;තවද සැබැවින්ම මම ත්‍යාගයක් ඔවුන් වෙත යවන්නෙමි. පසුව (මාගේ රාජ්‍ය) දූතයින් නැවත ගෙන එන්නේ කුම(න ප‍්‍රතිචාරය)ක් දැයි අපේක්ෂාවෙන් සිටින්නෙමි.&quot; (යැයි ද කීවාය.)"/>
        <aya index="36" text="සුලෙයිමාන් වෙත (දූත කණ්ඩායම) පැමිණි විට &quot;නුඹලා ධනය මා වෙත දික් කරන්නෙහු ද? අල්ලාහ් නුඹලාට දායාද කළ දෑයට වඩා මට දායාද කළ දෑ ශ්‍රේෂ්ඨය. නමුත් නුඹලාගේ ත්‍යාගයෙන් ගර්වයට පත් වන්නෝ නුඹලාමය.&quot; යැයි ඔහු කීවේය."/>
        <aya index="37" text="&quot;ඔවුන් වෙත නැවත හැරී යනු. ඔවුනට මුහුණ දිය නොහැකි සේනාවන් සමග අපි සැබැවින්ම ඔවුන් වෙත පැමිණෙන්නෙමු. ඔවුන් නීචයින් ලෙස අවමානයට පත් වූවන් වශයෙන් (සබඃ නගරය වන) එයින් අපි ඔවුන්ව බැහැර කරන්නෙමු.&quot; (යැයි ද සුලෙයිමාන් කීවේය.)"/>
        <aya index="38" text="(සුලෙයිමාන් තම අමාත්‍යවරුන් අමතා) &quot;ප‍්‍රධානියනි, ඔවුන් මා වෙත අවනතවන්නන් ලෙස පැමිණීමට පෙර ඇයගේ රාජාසනය නුඹලාගෙන් කවරෙකු මා වෙත ගෙන එන්නේ දැ&quot;යි ඔහු විමසුවේය."/>
        <aya index="39" text="&quot;නුඹගේ ස්ථානයෙන් නුඹ නැගිටීමට පෙර එය නුඹ වෙත මම ගෙන එන්නෙමි. තවද සැබැවින්ම මම ඒ කෙරෙහි විශ්වාසවන්ත ශක්තිවන්තයෙක්මි.&quot; යැයි 'ජින්වරුන්' අතුරින් බලවතෙකු පැවසුවේය."/>
        <aya index="40" text="&quot;නුඹගේ බැල්ම නුඹ වෙත හෙළීමට පෙර මා එය නුඹ වෙත ගෙන එන්නෙමි.&quot; යැයි පුස්තකයෙහි දැනුමැති අයෙකු පැවසුවේය. එසැණින් තමන් ඉදිරියේ එය තිබෙනු දුටු ඔහු('සුලෙයිමාන්') &quot;මෙය මාගේ පරමාධිපතිගේ වරප‍්‍රසාදයෙනි. (එය) මා කෘතවේදී වන්නේ ද නැතහොත් අකෘතවේදී වන්නේ දැ'යි පරීක්ෂා කරනු පිණිස (අල්ලාහ් ප‍්‍රදානය කළේය). තවද කවරෙකු කෘතඥ වන්නේ ද ඔහු කෘතඥ වන්නේ තමන්ටමය. තවද කවරෙකු අකෘතවේදී වන්නේ ද එවිට (දැන ගනු). සැබැවින්ම මාගේ පරමාධිපති අවශ්‍යතාවන්ගෙන් තොරය ගෞරවනීයය.&quot; යැයි ඔහු පැවසුවේය."/>
        <aya index="41" text="&quot;ඇයට ඇයගේ රාජාසනය (හඳුනා ගත නොහැකි අයුරින්) වෙනස් කරවු. ඇය (එය) හඳුනා ගන්නේ ද එසේ නැතහොත් නොහඳුනන්නන් අතුරින් වන්නේ දැයි අපි (නිරීක්ෂා කර) බලමු.&quot; යැයි ඔහු පැවසුවේය."/>
        <aya index="42" text="ඇය පැමිණි කල්හි &quot;ඔබගේ රාජාසනයත් මෙවැන්නක් දැ?&quot;යි අසන ලදී. &quot;මෙය එය මෙන්මය. එ(ම ප‍්‍රාතිහාර්ය)යට පෙරම අපට ඥානය දෙනු ලැබීය. තවද අපි (නුඹට) අවනතවන්නන් වූයෙමු.&quot; යැයි ඇය පැවසුවාය."/>
        <aya index="43" text="තවද අල්ලාහ් හැර ඇය නමදිමින් සිටි දැය ඇයව (අල්ලාහ්ව නැමදුම් කිරීමෙන්) වළකාලීය. සැබැවින්ම ඇය ප‍්‍රතික්ෂේප කළ පිරිසක් අතුරින් සිටියාය."/>
        <aya index="44" text="&quot;මාලිගයට පිවිසෙවු&quot; යැයි ඇයට පවසන ලදී. එ(ම මාලිග)ය දුටු කල්හි එය ජල තටාකයක් යැයි ඇය සිතා තම (වස්ත‍්‍රය ද ඔසවා) කෙණ්ඩය විවෘත කළාය. &quot;සැබැවින්ම මෙය (ජල තටාකයක් මෙන් වූ) පළිඟු වලින් අල්ලන ලද මාලිගයකි.&quot; යැයි ඔහු (ඇයට) පැවසුවේය. (පසුව ඔහු ඇයට ඉස්ලාමය පිළිබඳව පැහැදිලි කළ අවස්ථාවේ) &quot;මාගේ පරමාධිපතියාණනි, මා මා කෙරෙහිම අපරාධ කර ගත්තෙමි. සුලෙයිමාන් සමග මම ද සමස්ත විශ්වයන්හි පරාමාධිපති වූ අල්ලාහ්ට අවනත වූයෙමි.&quot; යැයි ඇය පැවසුවාය."/>
        <aya index="45" text="&quot;අල්ලාහ්ට (පමණක්) නැමදුම් කරවු&quot; යැයි (පවසා) 'සමූද්වරුන්' වෙත ඔවුන්ගේ සහෝදර 'සාලිහ්ව' අපි එව්වෙමු. එවිට ඔවුහු දෙපිරිසක් වශයෙන් වාද කරමින් සිටියෝය."/>
        <aya index="46" text="මාගේ ජනයිනි, නුඹලා යහපතට(ක්ෂමාවට) පෙර අයහපත(දඬුවම) ඉක්මන් කරන මෙන් පතනුයේ මන් ද? නුඹලා දයාව ලබනු පිණිස අල්ලාහ්ගෙන් පාප ක්ෂමාව අයැදිය යුතු නොවේ ද&quot; යැයි ඔහු පැවසුවේය."/>
        <aya index="47" text="&quot;නුඹ හා නුඹ සමග වූවන් අපි අසුබයක් ලෙස සලකන්නෙමු.&quot; යැයි ඔවුහු පැවසූහ. (නැත) &quot;නුඹලාගේ අසුබය අල්ලාහ් අබියසින්ය. නමුත් නුඹලා (සුබ හා අසුබ දැයින්) පිරික්සුමට ලක් කරනු ලබන පිරිසකි&quot; ඔහු (සාලිහ්) පැවසූවේය."/>
        <aya index="48" text="මිහිතලයේ කලහකම් කරන යහකම් නොකරන නව දෙනෙකු එම නගරයේ විසූහ."/>
        <aya index="49" text="&quot;ඔහු(සාලිහ්) හා ඔහුගේ පවුල අපි රාත‍්‍රියෙහි මරා දමමු. යනුවෙන් ද පසුව &quot;අපි ඔහුගේ පවුල විනාශයට පත් වීම අපි නොදුටුවෙමු. තවද සැබැවින්ම අපි සත්‍යවාදීන් වන්නෙමු.&quot; යැයි ඔහුගේ භාරකරු වෙත පවසමු. යනුවෙන් ද අල්ලාහ් මත එකිනෙකා දිවුරා ගනිමු.&quot; යැයි ඔවුහු පැවසුවෝය."/>
        <aya index="50" text="ඔවුහු (මෙසේ මහා) කූට උපායක් කුමන්ත‍්‍රණ කළෝය. ඔවුන් නොදැන සිටිය දී අපි ද සැලසුමක් සැලසුම් කළෙමු."/>
        <aya index="51" text="(නබිවරය) ඔවුන්ගේ කුමන්ත‍්‍රණයේ (නින්දනීය) අවසානය කෙසේ වී දැ?යි නුඹ බලවු. සැබැවින්ම අපි ඔවුන්ව ද ඔවුන්ගේ පිරිස ද සියල්ලන්වම සහමුලින්ම විනාශ කර දැමුවෙමු."/>
        <aya index="52" text="ඒවා ඔවුන්ගේ නිවෙස්ය. ඔවුන් අපරාධ කළ හේතුවෙන් පාළු(වට පත්වි)ය. සැබැවින්ම මෙහි අවබෝධ කරගන්නා ජනයාට සංඥාවක් ඇත."/>
        <aya index="53" text="විශ්වාස කර බිය භක්තිමත් වූවන්ව අපි (ඔහුගේ සමූහයාට අත් වූ විපතින්) මුදවා ගතිමු."/>
        <aya index="54" text="තවද 'ලූත්ව' ද (තම සමූහයා වෙත අපි එව්වෙමු.) &quot;නුඹලා (එකිනෙකා) බලා සිටියදීම අශික්ෂිත දෑ(සමලිංගික සේවනය) නුඹලා කරන්නෙහු දැ&quot;යි ඔහු තම පිරිසට පැවසූ අවස්ථාව (සිහිපත් කරවු.)"/>
        <aya index="55" text="&quot;සැබැවින්ම නුඹලා ස්ත‍්‍රීන් අත හැර දමා කාමයෙන් පිරිමින් වෙත යන්නෙහු ද? නුඹලා අඥාන පිරිසකි.&quot;"/>
        <aya index="56" text="&quot;නුඹලාගේ මෙම නගරයෙන් ලූත්ගේ පිරිස පිටුවහල් කරවු. සැබැවින්ම ඔවුන් පිවිතුරු ජන කොටසකි.&quot; යැයි පවසා සිටීම මිස ඔහුගේ (ප‍්‍රතික්ෂේපක) ජනයාගේ පිළිතුර නොවීය."/>
        <aya index="57" text="අපි ඔහුගේ බිරිය හැර ඔහුව ද ඔහුගේ පවුලේ සියල්ල ද (ඔහුගේ සමූහයාට අත් වූ විපතින්) මුදවා ගත්තෙමු. විනාශවන්නන් අතරට අපි ඇයව නිර්ණය කළෙමු."/>
        <aya index="58" text="ඔවුන් මත (ගල්) වර්ෂාවක් වැස්සුවෙමු. (දඬුවම පිළිබඳව) අවවාදයට ලක්වූවන්ගේ වර්ෂාව නපුරු විය."/>
        <aya index="59" text="(නබිවරය) &quot;සියලු පැසසුම් අල්ලාහ් සතුය. (ඉස්ලාමය හා 'නබිත්වය' සඳහා) ඔහු තොරා ගත් ඔහුගේ ගැත්තන් මත 'සලාම්'(ශාන්තිය) හිමි වේවා! ශ්‍රේෂ්ඨ වන්නේ අල්ලාහ් ද එසේ නැතහොත් ඔවුන් (අල්ලාහ්ට) ආදේශ තබන දෑ දැ&quot;යි විමසවු."/>
        <aya index="60" text="එසේ නොමැතිනම් (ශ්‍රේෂ්ඨ වන්නේ ඔවුන් ආදේශ තබන දෑ ද? නැතහොත්) අහස් හා මිහිතලය මවා නුඹලා හට අහසින් ජලය පහළ කළකෙනා ද? පසුව අපි එමගින් සිත්කලු බවින් හෙබි උයන් හට ගැන්වුයෙමු. එහි ගසක් පවා හට ගැන්වීමට නුඹලාට නොහැකිය. අල්ලාහ් සමග තවත් දෙවියෙකු වී ද? නැත. ඔවුන් (අල්ලාහ්ට වෙනත් අය) සමානයන් තබන පිරිසකි."/>
        <aya index="61" text="එසේ නොමැතිනම් (ශ්‍රේෂ්ඨ වන්නේ ඔවුන් ආදේශ තබන දෑ ද? නැතහොත්) මිහිතලය වාසස්ථානයක් බවට පත් කර ඒවා අතර ගංගාවන් ඇති කර එයට ස්ථීරසාර දෑ(කඳු) ඇති කර මුහුදු දෙක අතර බාධකයක් ඇති කළකෙනා ද? අල්ලාහ් සමග තවත් දෙවියෙකු වී ද? නැත. ඔවුන්ගෙන් බහුතරය (ඒ ගැන) නොදනිති."/>
        <aya index="62" text="එසේ නොමැතිනම් (ශ්‍රේෂ්ඨ වන්නේ ඔවුන් ආදේශ තබන දෑ ද? නැතහොත් අසරණ) පීඩිතයා ඔහුව කැඳ වන විට ඔහුට පිළිතුරු දී නපුර ඉවත් කර නුඹලාව මිහිතලයේ නියෝජිතයන් බවට පත් කරන්නා ද? අල්ලාහ් සමග තවත් දෙවියෙකු වී ද? (නැත.) ස්වල්පයක්මය නුඹලා උපදෙස් ලබනුයේ."/>
        <aya index="63" text="එසේ නොමැතිනම් (ශ්‍රේෂ්ඨ වන්නේ ඔවුන් ආදේශ තබන දෑ ද? නැතහොත්) ගොඩබිමෙහි හා මුහුදෙහි අන්ධකාරයන්හි නුඹලාට මග පෙන්වන්නා ද? තවද තම දයාවට(වර්ෂාවට) පෙරාතුව ශුභාරංචියක් වශයෙන් සුළං (හඹා) යවන්නා ද? අල්ලාහ් සමග තවත් දෙවියෙකු වී ද? (නැත.) ඔවුන් ආදේශ තබන දැයින් අල්ලාහ් අති උත්තරීතරය."/>
        <aya index="64" text="එසේ නොමැතිනම් (ශ්‍රේෂ්ඨ වන්නේ ඔවුන් ආදේශ තබන දෑ ද? නැතහොත්) මැවුම (කිසිදු නිදසුනකින් තොරව) උත්පාදනය කර පසුව (මරණින් මතු නැවත නැගිටුවනු ලබන විනිශ්චය දිනයේ) එය(එම මැවීම) පුනරුත්පාදනය කරන්නා ද? තවද අහසින් හා මිහිතලයෙන් නුඹලාට ජීවන සම්පත් ලබා දෙන්නා ද? අල්ලාහ් සමග තවත් දෙවියෙකු වී ද? (නැත.) &quot;නුඹලා (නුඹලාගේ මතයෙහි) සත්‍යවාදීන්ව සිටියෙහු නම් නුඹලාගේ සාධක ගෙන එවු.&quot; යැයි (නබිවරය, ඔවුනට) පවසවු."/>
        <aya index="65" text="&quot;අල්ලාහ් හැර අහස්හි හා මිහිතලයෙහි සිටින කිසිවෙකු ගුප්ත දෑ පිළිබඳව නොදන්නේය.&quot; යැයි (නබිවරය) පවසවු. තමන් කවදා (මරණින් මතු) නැවත නැගිටුවනු ලබන්නේ දැයි ඔවුන් වටහා නොගන්නෝය."/>
        <aya index="66" text="එහෙත් මතු ලොව පිළිබඳව ඔවුන්ගේ දැනුම අසමත් වී ඇත. නමුත් ඔවුහු ඒ පිළිබඳව සැකයෙහි පසු වෙති. නැත. ඔවුහු ඒ පිළිබඳව අන්ධයෝ වෙති."/>
        <aya index="67" text="&quot;තවද අප ද අපගේ මුතුන් මිත්තන් ද (මරණයට පත් වී) දූවිලි බවට පත් වූවායින් පසුවද අප (නැවත නැගිට වනු ලැබ) පිට කරනු ලබන්නන් වන්නෙමු දැ?&quot;යි ප‍්‍රතික්ෂේප කළවුන් විමසති."/>
        <aya index="68" text="&quot;අපට ද අපට පෙර අපගේ මුතුන් මිත්තන්ට ද මේ පිළිබඳව ප‍්‍රතිඥා දෙනු ලැබීය. මේවා පැරැන්නන්ගේ (මිථ්‍යා) ප‍්‍රබන්ධ මිස නැත.&quot; (යැයි ද ඔවුන් පවසති.)"/>
        <aya index="69" text="(නබිවරය,) පවසවු &quot;නුඹලා මිහිතලයේ ගමන් කරවු. තවද වැරදිකරුවන්ගේ අවසානය කෙසේ වී දැයි (නිරීක්ෂා කර) බලවු.&quot;"/>
        <aya index="70" text="(නබිවරය,) තවද නුඹ ඔවුන් පිළිබඳව දුක් නොවවු. ඔවුන් කරන කුමන්ත‍්‍රණ හේතුවෙන් (මානසික) පීඩනයට පත් නොවවු."/>
        <aya index="71" text="තවද &quot;නුඹලා සත්‍යවාදීන්ව සිටියෙහු නම් මෙම පොරොන්දුව කවදා (පැමිණේ) දැ&quot;යි ඔවුහු විමසති."/>
        <aya index="72" text="(නබිවරය,) &quot;නුඹලා ඉක්මන් කරන මෙන් පතන දෑහි සමහරක් නුඹලාට සමීපයෙන් සිදුවන්නට පුළුවනැ&quot;යි (ඔවුනට) පවසවු."/>
        <aya index="73" text="තවද සැබැවින්ම නුඹගේ පරමාධිපති මිනිසුන් කෙරෙහි වරප‍්‍රසාද දායීය. එනමුත් ඔවුන්ගෙන් වැඩි දෙනා කෘතඥ නොවෙති."/>
        <aya index="74" text="තවද ඔවුන්ගේ හදවත් වසං කරන දෑ ද ඔවුන් හෙළිදරව් කරන දෑ ද සැබැවින්ම නුඹගේ පරමාධිපති දන්නේය."/>
        <aya index="75" text="අහස්හි හා මිහිතලයේ කුමන හෝ ගුප්ත දැයක් වුව ද එය (ලව්හුල් 'මහ්ෆූල්' නම්) පැහැදිලි සටහනෙහි මිස නැත."/>
        <aya index="76" text="සැබැවින්ම මෙම අල් 'කුර්ආනය' 'ඉස්රාඊල්ගේ' දරුවන්ට ඔවුන් කවර දෑ පිළිබඳව මතභේද ඇති කරගන්නේ ද එවැනි බොහෝ දෑ පිළිබඳව විස්තර කරන්නේය."/>
        <aya index="77" text="තවද සැබැවින්ම එය විශ්වාසිකයින්ට යහ මගක් ද දයාවක් ද වේ."/>
        <aya index="78" text="සැබැවින්ම නුඹගේ පරමාධිපති ඔවුන් අතර තම යුක්තිය මගින් තීන්දු කරන්නේය. තවද ඔහු අති බලසම්පන්නය සර්වඥය."/>
        <aya index="79" text="(නබිවරය,) එබැවින් නුඹ අල්ලාහ් කෙරෙහි සියල්ල භාර කරවු. සැබැවින්ම නුඹ පැහැදිලි සත්‍ය( දහම)යෙහිය."/>
        <aya index="80" text="සැබැවින්ම නුඹට මළවුන්ව සවන් දෙන්නන් බවට පත් කළ නොහැක. තවද බිහිරි අය පිටුපා හැරී යන විට නුඹට ඔවුන්ව (නුඹගේ) කැඳවුමට සවන් දෙන්නන් බවට පත් කළ නොහැක."/>
        <aya index="81" text="තවද (සත්‍යය වෙතින්) අන්ධයින්( වන්නන්)ට ඔවුන්ගේ නොමග යෑමෙන් (මුදවා) නුඹට ඍජූ මග පෙන්විය නොහැක. අපගේ වදන් විශ්වාස කරන්නන්ව හැර (නුඹගේ කැඳවුමට) සවන් දෙන්නන් බවට නුඹට පත් කළ නොහැක. එබැවින් ඔවුන් (අල්ලාහ්ට අවනත වූ) මුස්ලිම්වරුන්ය."/>
        <aya index="82" text="ඔවුනට එරෙහිව වදන ක‍්‍රියාත්මක වූ විට &quot;සැබැවින්ම ජනයා අපගේ වදන්(අල් 'කුර්ආනය') තරයේ විශ්වාස නොකරන්නන්ව සිටියෝය.&quot; යැයි ඔවුන් සමග කතා කරන ප‍්‍රාණියෙකු අපි ඔවුනට මිහිතලයෙන් බිහි කරන්නෙමු."/>
        <aya index="83" text="සෑම සමූහයකින්ම අපගේ වදන් අසත්‍යය කළවුන්ගෙන් (ප‍්‍රධානීන්) පිරිසක් අපි එක් රැස් කරන (විනිශ්චය) දින (සිහිපත් කරවු. එදින) ඔවුහු පෙළ ගස්වා රඳවා ගනු ලබන්නෝය."/>
        <aya index="84" text="කෙතරම්(දුරට)ද යත් ඔවුන් (විනිශ්චය සඳහා) පැමිණි විට නුඹලා මාගේ වදන් පිළිබඳව දැනුමක් නොතිබිය දී ඒවා අසත්‍යය කළෙහු ද? එසේ නොමැති නම් නුඹලා කරමින් සිටිනුයේ කුමක් දැ?යි (ඔවුන්ගෙන්) ඔහු(අල්ලාහ්) විමසන්නේය."/>
        <aya index="85" text="තවද ඔවුන් අපරාධ කළ හේතුවෙන් ඔවුනට එරෙහිව (දඬුවමේ) වදන ක‍්‍රියාත්මක වන්නේය. එවිට ඔවුහු (ඉන් නිදොස් වීමට සාධක නොමැති හෙයින් කිසිවක්) කතා නොකරති."/>
        <aya index="86" text="ඔවුන් විවේකය ලබනු පිණිස රාත‍්‍රිය ද (සියල්ල) දර්ශනය කර ගනු පිණිස දහවල ද සැබැවින්ම අපි ඇති කළ බව ඔවුහු නොදුටුවෝ ද? සැබැවින්ම විශ්වාස කරන පිරිසට මෙහි සංඥාවන් ඇත්තේය."/>
        <aya index="87" text="තවද (පරමාන්ත දිනය සඳහා) 'සූර්' පිඹිනු ලබන දින (සිහිපත් කරවු.) එවිට අල්ලාහ් අභිමත කළ අය හැර  අහස්හි සිටින අය ද මිහිතලයේ සිටින අය ද (මාරාන්තික) භීතියට පත් වන්නෝය. තවද (විනිශ්චය දින ඔවුන්) සියල්ලෝම යටහත් පහත් ලෙස ඔහු වෙත පැමිණෙති."/>
        <aya index="88" text="නුඹ ඝන ද්‍රව්‍යයක් ලෙස සිතමින් කඳු දකින්නෙහිය. (නමුත්) එය වලාකුළු ගමන් කරන්නාක් මෙන් ගමන් කරනු ඇත. (මෙය) සෑම දෙයක්ම ස්ථාවර ලෙස කළ අල්ලාහ්ගේ ක‍්‍රියාවය. සැබැවින්ම නුඹලා කරන දෑ පිළිබඳව ඔහු අභිඥානවන්තය."/>
        <aya index="89" text="කවරෙකු යහපතක් ගෙන ආවේ ද එවිට (එහි වේතනය සඳහා) ඊට වඩා ශ්‍රේෂ්ඨ දෑ ඔහුට ඇත. තවද එදින ඔවුහු තිගැස්සීමෙන් අභයදායීන් වෙති."/>
        <aya index="90" text="කවරෙකු නරකය(අයහපත) ගෙන ආවේ ද ඔවුන්ගේ මුහුණු මුණිනත හරවා නිරයෙහි දමනු ලබන්නේය. නුඹලා කරමින් සිටි දෑට මිස (වෙනත් කිසිවක්) ප‍්‍රතිවිපාක වශයෙන් දෙනු ලබන්නෙහු ද? (යන්නෙන් අවමානයට පත් කිරීමට මෙන් ඔවුන්ගෙන් විමසනු ලැබේ.)"/>
        <aya index="91" text="සැබැවින්ම මා අණ කරනු ලැබුවේ මෙම (මක්කා) නගරය පාරිශුද්ධ කළ මෙහි පරමාධිපතිට මා නැමදුම් කිරීම සඳහාමය. තවද සියලු දෑ ඔහුටමය. තවද (අවනත වූ) මුස්ලිම්වරුන්ගෙන් කෙනෙකු වීමට ද මා අල් 'කුර්ආනය' (ඔවුනට) පාරායනා කර පෙන්වීමට ද මා අණ කරනු ලැබුවෙමි. (යැයි නබිවරය පවසවු.) එබැවින් කවරෙකු යහමග ලැබුවේ ද ඔහු යහමග ලබනුයේ තමන් වෙනුවෙන්මය. තවද කවරෙකු නොමග ගියේ ද එවිට &quot;මම (ඔවුනට) අවවාද කරන්නන්ගෙන් කෙනෙකු වන්නේමය&quot; යන්නෙන් ද පවසවු."/>
        <aya index="93" text="(නබිවරය) &quot;සියලු පැසසුම් අල්ලාහ් සතුය. ඔහු ඔහුගේ සාධක නුඹලාට මතු පෙන්වන්නේය. එවිට නුඹලා එය දැන ගනු ඇත.&quot; යැයි ද පවසවු. තවද නුඹලා කරමින් සිටින දෑ පිළිබඳව නුඹගේ පරමාධිපති අනවධානියෙකු නොවන්නේය."/>
    </sura>
    <sura index="28" name="">
        <aya index="1" text=" තා,සීන්,මීම්."/>
        <aya index="2" text=" මෙය පැහැදිලි ධර්ම පුස්තකයේ වදන්ය."/>
        <aya index="3" text=" (නබිවරය,) විශ්වාස කරන පිරිසක් වෙනුවෙන් 'මූසා' හා 'ෆිර්අවුන්ගේ' පුවතෙන් (කොටසක්) සත්‍යයෙන් යුතුව නුඹ වෙත පාරායනය කර (පෙන්ව)න්නෙමු."/>
        <aya index="4" text="සැබැවින්ම ෆිර්අවුන් මිහිතලයෙහි ගර්වයට පත් විය. තවද ඔහු එහි වැසියන්ව විවිධ කණ්ඩායම් බවට පත් කර තිබුණේය. එනම් ඔවුන් අතුරින් එක් පිරිසක් ඔහු දුර්වලත්වයට පත් (කර හිංසා) කර තිබුණේය. ඔවුන්ගේ පුතුන් මරා දමමින් ඔවුන්ගේ ස්ත‍්‍රීන් (පමණක්) ජීවත් වන්නට ඉඩ හරිමින් සිටියේය. සැබැවින්ම ඔහු කලහකාරීන්ගෙන් කෙනෙකු විය."/>
        <aya index="5" text="තවද මිහිතලයෙහි දුර්වල වූවන් කෙරෙහි අපි උපකාර කර ඔවුන්ව නායකයින් බවට පත් කර ඔවුන්ව (පාලන බලයට) උරුමක්කාරයින් බවට පත් කරන්නට අපි අදහස් කළෙමු."/>
        <aya index="6" text="තවද අපි ඔවුනට මිහිතලයෙහි (කොටසක) බලය පිහිටුවීමට සලස්වා ෆිර්අවුන්ට ද 'හාමාන්ට' ද ඔවුන් දෙදෙනාගේ සේනාවන්ට ද ඔවුන්(මූසා හා ඔහුගේ පිරිස) අතුරින් කුමන දැයක් කෙරෙහි ඔවුන් බිය වෙමින් සිටියේ ද එය(තම රාජ්‍යය අහිමි වීම පිළිබඳව) ගෙනහැර පෑමට ද (අපි අදහස් කළෙමු)."/>
        <aya index="7" text="(මූසා ඉපදුනු විට) අපි මූසාගේ මවට &quot;නුඹ මොහුට(මූසාට) මව්කිරි පොවවු. මොහු(ව ෆිර්අවුන් ඝතනය කිරීම) පිළිබඳව නුඹ බිය වූයේ නම් මොහුව ගඟහි දමවු. තවද (මොහුව ගඟට දැමීම පිළිබඳව) නුඹ බිය නොවවු. තවද දුකට ද පත් නොවවු. සැබැවින්ම අපි නුඹ වෙත මොහුව නැවත ලබා දෙන්නන් වන්නෙමු. තවද මොහුව 'රසූල්වරුන්ගෙන්' (කෙනෙකු බවට) පත් කරන්නන් වන්නෙමු&quot; යැයි 'වහී' පහළ කළෙමු."/>
        <aya index="8" text="(මූසාව පෙට්ටියක දමා ගඟහි දැමූ පසු) ෆිර්අවුන්ගේ නිවැසියෝ මොහුව අහුලා ගත්තෝය. (එලෙස සිදු වූයේ) මොහු (අනාගතයේ) ඔවුනට සතුරෙකු වශයෙන් ද දුකක් වශයෙන් ද වනු පිණිසය. සැබැවින්ම ෆිර්අවුන් ද හාමාන් ද ඔවුන් දෙදෙනාගේ සේනාවන් ද වරදක් කර ගත්තවුන් වූහ."/>
        <aya index="9" text="තවද ෆිර්අවුන්ගේ බිරිය (ෆිර්අවුන්ට) &quot;(මොහු) මට හා නුඹට දෙනෙත් පිණවන්නකි. නුඹලා මොහුව ඝාතනය නොකරවු. මොහු අපට ප‍්‍රයෝජනවත් විය හැකිය. නැතහොත් මොහුව අපි දරුවෙකු ලෙස (හදාවඩා) ගත හැකිය.&quot; යැයි පැවසුවාය. තවද ඔවුන් (තමන්ට අනාගතයේ කුමක් සිදුවේ දැයි) වටහා නොගත්තන් ලෙස (මොහුව අහුලා ගත්තෝ)ය."/>
        <aya index="10" text="තවද 'මූසාගේ' මවගේ හදවත (මූසා පිළිබඳව තිබූ ශෝකය හේතුවෙන් අන් සියළු දැයින්) හිස් විය. ඇයගේ හදවත අපි බලවත් නොකළේ නම් ඇය මොහු පිළිබඳව (සත්‍යය) හෙළි කරන්නට තිබිණ. (අප මෙසේ බලවත් කළේ) ඇය විශ්වාසිකයින් අතුරින් කෙනෙකු වනු පිණිසය."/>
        <aya index="11" text="තවද ඇය මොහුගේ සහෝදරියට &quot;නුඹ (මූසාගේ තොරතුරු සොයා) මොහුව ලුහුබැඳ යවු&quot; යැයි කීවාය. එවිට ඔවුන් නොදැන සිටිය දී ඇය (යම්)දුරක සිට මොහුව නිරීක්ෂණය කළාය."/>
        <aya index="12" text="තවද අපි පෙර සිටම මොහු කෙරෙහි කිරි මව්වරුන්(ගෙන් කිරි බීම) වැළැක්වූයෙමු. එබැවින් (මූසාගේ සහෝදරිය වන) ඇය ('ෆිර්අවුන්ගේ' පිරිසට) &quot;මොහුව නුඹලා වෙනුවෙන් (භාරගෙන) හදා වඩා ගන්නා, තවද මොහුව ඔවුන් රැක බලා ගන්නා නිවැසියෙකු ගැන නුඹලාට මා දැනුම් දෙන්න ද?&quot; යැයි කීවාය."/>
        <aya index="13" text="එබැවින් (මූසාගේ මව වූ) ඇයගේ දෑස් පිනවනු පිණිස ද ඇය දුකට පත් නොවනු පිණිස ද අල්ලාහ්ගේ ප‍්‍රතිඥාව සත්‍යය යැයි ඇය දැන ගනු පිණිස ද මොහුගේ(මූසාගේ) මව වෙත අපි මොහුව නැවත ලබා දුන්නෙමු. නමුත් ඔවුන්ගෙන් වැඩි දෙනා (මේ ගැන) නොදනිති."/>
        <aya index="14" text="තවද මොහුගේ(මූසාගේ) වැඩිවියට මොහු එළැඹ (ජීවිතයේ) පරිණතභාවයට පත් වූ විට මොහුට අපි ප‍්‍රඥාව ද දැනුම ද ලබා දුනිමු. අපි යහපත කරන්නන්ට ප‍්‍රතිඵල ලබා දෙනුයේ මෙලෙසය."/>
        <aya index="15" text="තවද එම නගර වැසියන් අනවධානීන්ව සිටි මොහොතක මොහු නරගයට පිවිසියේය. එවිට එහි මිනිසුන් දෙදෙනෙකු එකිනෙකා රණ්ඩු කරමින් සිටිනු මොහු දුටුවේය. (එයින් කෙනෙකු වන) ඔහු මොහුගේ(මූසාගේ) කණ්ඩායමෙන්( කෙනෙක්)ය. තවද (අනෙකා වන) ඔහු තම සතුරන්ගෙන්( වූ 'ෆිර්අවුන්ගේ' පිරිසෙහි කෙනෙක්)ය. එවිට තම කණ්ඩායමෙන් වූ කෙනා තම සතුරාගෙන් වූ කෙනාට එරෙහිව මොහුගෙන්(මූසාගෙන්) උදව් පැතුවේය. එවිගස මූසා (සතුරාගෙන් වූ කෙනා වන) ඔහුට පහර දුන්නේය. එසැණින් ඔහු කෙරෙහි මරණය ඇති විය. &quot;මෙය 'ෂෙයිතාන්ගේ' ක‍්‍රියාව අතුරිනි. සැබැවින්ම ඔහු පැහැදිලි නොමග යවන සතුරෙකි&quot; යැයි මොහු(මූසා පසුතැවිල්ලෙන්) පැවසුවේය."/>
        <aya index="16" text="&quot;මාගේ පරමාධිපතියාණනි, සැබැවින්ම මම මා හටම අපරාධ කර ගත්තෙමි. එබැවින් මා ක්ෂමා කරනු මැනව!&quot; යැයි මොහු පැවසුවේය. එවිට ඔහු(අල්ලාහ්) මොහුට ක්ෂමාව දුන්නේය. සැබැවින්ම ඔහුමය අති ක්ෂමාශීලී පරම කරුණාභරිත වන්නේ."/>
        <aya index="17" text="&quot;මාගේ පරමාධිපතියාණනි, නුඹ මට (සමාව දී) ආශිර්වාද කිරීම හේතුවෙන් මා වැරදිකරුවන්ට උදව්කරුවෙකු ලෙස කිසිවිටෙක නොවන්නෙමි&quot; යැයි ඔහු පැවසුවේය."/>
        <aya index="18" text="එවිට (පසු දින) උදෑසන මොහු('මූසා') එම නගරයෙහි (තමාට කුමක් වේ යැයි) බියට පත්වූවෙකු ලෙස නිරීක්ෂා කරන්නෙකුව සිටියේය. එවිට පෙර දින ඔහුගෙන් උදව් පැතූ කෙනා (තවත් සතුරෙකුට එරෙහිව නැවතත් උදව් පතා) ඔහුට හඬ නැගුවේය. &quot;සැබැවින්ම නුඹ පැහැදිලි නොමග ගිය කෙනෙකි&quot; යැයි මූසා ඔහුට පැවසුවේය."/>
        <aya index="19" text="දෙදෙනාටම සතුරෙකු වූ ඔහුව අල්ලා ගැනීමට මොහු(මූසා) අපේක්ෂා කළ විට (උදවු පැතූ) ඔහු &quot;අහෝ මූසා! පෙර දින නුඹ ආත්මයක් මරා දැමුවා සේ මා මරා දමන්නට නුඹ අපේක්ෂා කරන්නේ ද? නුඹ මිහිතලයෙහි ආධිපත්‍යයක් දරන්නට මිස වෙනකක් අපේක්ෂා නොකරන්නෙහිය. තවද නුඹ සංශෝධිතයින් අතුරින් කෙනෙකු වීමට ද අපේක්ෂා නොකරන්නෙහිය.&quot; යැයි පැවසුවේය."/>
        <aya index="20" text="තවද නගරයේ කෙළවරක සිට (යහපත්) මිනිසෙකු වේගයෙන් පැමිණ (මෙසේ) පැවසුවේය. &quot;අහෝ මූසා, සැබැවින්ම ('ෆිර්අවුන්ගේ' පිරිසෙහි) ප‍්‍රධානීන් නුඹව ඝාතනය කිරීම පිණිස නුඹ පිළිබඳව සාකච්ඡා කරමින් සිටිති. එබැවින් නුඹ (මෙම නගරයෙන්) පිටත්ව යවු. සැබැවින්ම මම නුඹට යහපත පතන්නන්ගෙන් කෙනෙකු වෙමි.&quot;"/>
        <aya index="21" text="එබැවින් (තමාට කුමක් වේ දැයි) බියට පත්වූවෙකු ලෙස නිරීක්ෂා කරන්නෙකුව එයින් මොහු පිටත් විය. &quot;මාගේ පරමාධිපතියාණනි, අපරාධකාර පිරිසගෙන් මා ආරක්ෂා කරනු මැනව!&quot; යැයි මොහු පැවසුවේය."/>
        <aya index="22" text="මොහු 'මද්යන්' (නගරය) දෙසට මුහුණ ලා පිටත්වූ කල්හි &quot;මාගේ පරමාධිපති මා ඍජු මාර්ගය( වෙත)ට මග පෙන්වනු ඇත&quot; යැයි මොහු (අපේක්ෂාවෙන් යුතුව) පැවසුවේය."/>
        <aya index="23" text="තවද මද්යන්හි (ළිඳක් ලෙස තිබූ) ජලාශ‍්‍රිතය වෙත ඔහු පැමිණි කල්හි ජනයින් අතුරින් (ඔවුන්ගේ සතුන්ට) ජලය පොවන (විශාල) පිරිසක් මොහු දුටුවේය. තවද ඔවුන්ගෙන් බැහැරව (තම සතුන් ළිඳ අසලට නොයන සේ) රඳවා ගනිමින් සිටි කාන්තාවන් දෙදෙනෙකු මොහු දුටුවේය. (එවිට) මොහු(මූසා) &quot;නුඹලා දෙදෙනා( ජලය නොගෙන සිටින නුඹලා)ගේ කාරණාව කුමක්දැ?&quot;යි විමසීය. (එයට) ඔවුන් දෙදෙනා &quot;(අනෙක්) එ‍‍ඩේරන් පිටත් වන තෙක් අපට (අපගේ සතුන්ට) ජලය පෙවිය නොහැක. තවද අපගේ පියාණන් ඉතා වයසට පත් වයෝවෘද්ධයෙකි&quot; යැයි පැවසුවෝය."/>
        <aya index="24" text="එබැවින් මොහු(මූසා) ඔවුන් දෙදෙනා(ගේ සතුන්)ට ජලය පෙව්වේය. පසුව මොහු හෙවණ වෙතට යොමු වී &quot;මාගේ පරමාධිපතියාණනි, නුඹ මා වෙත පහළ කරන යහ දෑ(ආහාර පාන) වෙත සැබැවින්ම මම අවශ්‍යතාව ඇත්තෙකු වෙමි&quot; යැයි මොහු පැවසුවේය."/>
        <aya index="25" text="(ස්වල්ප වේලාවකට පසු) ඔවුන් දෙදෙනාගෙන් කෙනෙක් ඔහු වෙතට ලැජ්ජාවෙන් යුතුව ඇවිදවිත් &quot;නුඹ අපට ජලය ලබා දීමෙහි කුලිය නුඹට ප‍්‍රතිඵල වශයෙන් ලබා දීම පිණිස සැබැවින්ම මාගේ පියාණන් නුඹව කැඳවන්නේය.&quot; යැයි ඇය පැවසුවාය. පසුව මොහු (ඇයගේ පියා වන) ඔහු වෙත පැමිණි කල්හි (තම) වෘත්තාන්තය ඔහු වෙත පැවසුවේය. (එයට) ඔහු (මූසාට) &quot;නුඹ බිය නොවවු. අපරාධකාර පිරිසගෙන් නුඹ ආරක්ෂාව ලැබුවෙහිය&quot; යැයි පැවසුවේය."/>
        <aya index="26" text="ඔවුන්(ස්තී‍්‍රන්) දෙදෙනාගෙන් කෙනෙක් &quot;මාගේ පියාණනි, මොහු කුලීකරුවෙකු බවට පත් කර ගන්න. සැබැවින් ඔබ කුලීකරුවෙකු බවට පත් කරගන්නන් අතුරින් ශ්‍රේෂ්ඨ වන්නේ බලවත් වූ විශ්වාසවන්තයාය.&quot; යැයි පැවසුවාය."/>
        <aya index="27" text="&quot;වසර අටක් මා වෙත කුළී වැඩ කර දී(මේ පදන)ම මත මේ මාගේ දියණියන් දෙදෙනාගෙන් කෙනෙකුව මා නුඹට සරණපාවා දීමට මම සැබැවින්ම අපේක්ෂා කරමි. තවද (එය වසර) දහයක් (දක්වා දීර්ඝ කර) සම්පූර්ණ කළේ නම් එවිට (එය නුඹගේ එකඟත්වය මත) නුඹ වෙතින්ය. තවද මා නුඹ කෙරෙහි පීඩා කිරීමට අපේක්ෂා නොකරමි. අල්ලාහ් අභිමත කළේ නම් නුඹ මාව දැහැමියන්ගෙන් කෙනෙකු ලෙස දකිනු ඇත&quot; යැයි ඔහු(ඔවුන්ගේ පියා) පැවසුවේය."/>
        <aya index="28" text="(එයට) &quot;මෙය මා හා නුඹ අතර (සිදුවී ඇත්තේ)ය. (එබැවින්) කාල පරිච්ඡේදයන් දෙකින් කුමක් මා ඉටු කළ ද එය මට එරෙහිව අයුක්තියක් නොවේ. තවද අපි පවසන දැයට අල්ලාහ් භාරකරු වන්නේය&quot; යැයි මොහු(මූසා) පැවසුවේය."/>
        <aya index="29" text="එබැවින් 'මූසා' එම කාල පරිච්ඡේදය සම්පූර්ණ කර තම පවුල සමග ('මද්යන්' දේශයේ සිට තම මුල් නගරය කරා රාත‍්‍රියේ) ගමන් කළ කල්හි තූර් (නම් කන්ද) දෙසින් ගින්නක් දුටුවේය. මොහු තම පවුලට &quot;(මෙහි) රැඳී සිටිවු. සැබැවින්ම මම ගින්නක් දුටුවෙමි. මට නුඹලා වෙත එයින් පුවතක් හෝ නුඹලා උණුසුම තපින්නට (හැකි වන පරිදි) ගිනි මැළයක් හෝ ගෙන එන්නට හැක්කේය&quot; යැයි පැවසුවේය."/>
        <aya index="30" text="පසුව ඔහු එහි පැමිණි කල්හි භාග්‍යලත් ස්ථානයෙහි දකුණු පස නිම්නය දෙසින් පිහිටි ගසකින් &quot;අහෝ මූසා, සැබැවින්ම මමය අල්ලාහ්. සමස්ත විශ්වයේ පරමාධිපති&quot; යැයි අමතනු ලැබීය."/>
        <aya index="31" text="තවද &quot;නුඹ නුඹගේ සැරයටිය (බිම) දමවු.&quot; (යැයි ද පවසනු ලැබීය.) ඔහු එය සර්පයෙකු මෙන් නළියනු දුටු විට ඔහු පසුබැස පසුපස නොබලා හැරී දිව්වේය. &quot;අහෝ මූසා, නුඹ ඉදිරියට එවු. තවද බිය නොවවු. සැබැවින්ම නුඹ අභයලාභීන් අතුරිනි.&quot; (යැයි ද පවසනු ලැබීය.)"/>
        <aya index="32" text="&quot;(මූසා) නුඹ නුඹගේ (උඩු ඇඳුම්) සාක්කුව තුළට නුඹගේ (දකුණු) අත ඇතුළු කරවු. එය කිසිදු නරක( රෝගය)කින් තොරව සුදුවන්ව පිට වන්නේය. තවද බියෙන් (මිදීමට) නුඹ වෙත නුඹගේ බාහුව එක් කර ගනිවු. මේ දෙක 'ෆිර්අවුන්' හා ඔහුගේ ප‍්‍රධානීන් වෙත (ගෙන හැර පෙන්වීමට) වූ නුඹගේ පරමාධිපතිගෙන් වූ සාධක දෙකකි. සැබැවින්ම ඔවුන් පාපතර පිරිසක් වූහ."/>
        <aya index="33" text="&quot;මාගේ පරමාධිපතියාණනි, සැබැවින්ම ඔවුන්(ෆිර්අවුන්ගේ පිරිස) අතුරින් කෙනෙකුව මම ඝාතනය කළෙමි. එබැවින් ඔවුන් මා ඝාතනය කරනු ඇතැයි මම බිය වෙමි&quot; යැයි මොහු (මූසා) පැවසුවේය."/>
        <aya index="34" text="&quot;තවද මාගේ සහෝදර හාරූන් මට වඩා ඔහු කතිකාවෙන් චතුරය. එබැවින් මා තහවුරු කරන උදව්කරුවෙකු ලෙස මා සමඟ ඔහුව එවනු මැනව! සැබැවින්ම ඔවුන් මා අසත්‍යය කරතැ'යි මම බිය වෙමි.&quot; (යැයි ද මූසා පැවසුවේය.)"/>
        <aya index="35" text="&quot;නුඹගේ සහෝදරයා මගින් නුඹගේ බාහුව අපි ශක්තිමත් කරන්නෙමු. තවද නුඹලා දෙදෙනාට (ශක්තිමත්) සාධකයක් ලබා දෙන්නෙමු. එබැවින් අපගේ සංඥාවන් හේතුවෙන් ඔවුන් නුඹලා දෙදෙනා වෙත (හානියක් පමුණු වීමට) සමීප නොවන්නෝය. නුඹලා දෙදෙනා හා නුඹලා දෙදෙනාව අනුගමනය කළ අය (ජයග‍්‍රහණය ලබා) අබිබවා යන්නන්ය.&quot; යැයි ඔහු(අල්ලාහ්) පැවසුවේය."/>
        <aya index="36" text="එබැවින් 'මූසා' අපගේ පැහැදිලි සංඥාවන් ඔවුන්('ෆිර්අවුන්' හා ඔහුගේ පිරිස) වෙත ගෙන ආ කල්හි &quot;මෙය ගොතන ලද හූනියමක් මිස නැත. තවද අපගේ පෙර මුතුන්මිත්තන් තුළ මේ (අයුරින් වූ දහමක්) පිළිබඳව අපි අසා නැත්තෙමු&quot; යැයි ඔවුහු පැවසුවෝය."/>
        <aya index="37" text="&quot;මාගේ පරමාධිපති තමාගෙන් යහමග ගෙන ආවේ කවුරුන් ද යන්න හා කවරෙකු කෙරෙහි (ස්වර්ග) නිවහනේ (යහපත්) අවසානයක් ඇත්තේ ද යන්න මැනවින් දන්නාය. සැබැවින්ම අපරාධකරුවෝ ජය නොලබති.&quot; යැයි මූසා පැවසුවේය."/>
        <aya index="38" text="තවද ෆිර්අවුන් &quot;ප‍්‍රධානියනි, මා හැර වෙනත් (කිසිදු) දෙවියෙකු නුඹලාට ඇතැ'යි මම නොදනිමි. එබැවින් අහෝ 'හාමාන්', මා වෙනුවෙන් මැටි මත ගිනි අවුළවා (එයින් ගල් තනා) මා වෙනුවෙන් උස් කුලුනක් තනවු. (එවිට) මූසාගේ දෙවියන්ව මා එබී බැලිය හැක්කේය. තවද සැබැවින්ම මොහු(මූසා) අසත්‍යවන්තයින්ගෙන් කෙනෙකු යැයි මම සිතන්නෙමි&quot; යැයි ප‍්‍රකාශ කළේය."/>
        <aya index="39" text="තවද ඔහු(ෆිර්අවුන්) හා ඔහුගේ සේනාවන් මිහිතලයෙහි යුක්තියෙන් තොරව උඩඟුකම් පෑවෝය. තවද සැබැවින්ම ඔවුන් අප වෙත නැවත යොමු කරනු නොලබති යැයි ඔවුහු සිතුවෝය."/>
        <aya index="40" text="එබැවින් අපි ඔහු හා ඔහුගේ සේනාවන් ග‍්‍රහණය කළෙමු. තවද අපි ඔවුන්ව මුහුදේ විසි කළෙමු. එබැවින් අපරාධකරුවන්ගේ අවසානය කෙසේ වී දැ?යි (නබිවරය,) නුඹ බලවු."/>
        <aya index="41" text="ඔවුන්ව අපි නිරය වෙත (ජනයින්ව) කැඳවන ප‍්‍රධානීන් බවට පත් කළෙමු. තවද (මළවුන්) නැගිටුවනු ලබන දින ඔවුන් උදව් කරනු නොලබන්නෝය."/>
        <aya index="42" text="තවද අපි මෙලොවෙහි ශාපයක් ඔවුන් ලුහු බැඳ යෑමට සැලැස්වූයෙමු. තවද (මළවුන්) නැගිටුවනු ලබන දිනයෙහි ඔවුන් අවමන් වූවන් අතුරින් වනු ඇත."/>
        <aya index="43" text="මුල් පරම්පරාවන් අපි විනාශ කිරීමෙන් පසුව මිනිසුන්ට පැහැදිලි කිරීම් ලෙස ද යහමගක් ලෙස ද දයාවක් ලෙස ද ඔවුන්(ෆිර්අවුන් හා ඔහුගේ පිරිස) සිහි කරනු පිණිස සැබැවින්ම අපි මූසාට ධර්ම පුස්තකය ලබා දුන්නෙමු."/>
        <aya index="44" text="තවද (නබිවරය,) අපි මූසාට ('නබිත්වය' යන) කරුණ පැවරූ අවස්ථාවේ නුඹ බටහිර දෙසින් (තූර් කන්ද අසල) නොසිටියෙහිය. තවද නුඹ (එහි) සහභාගී වූවන් අතුරින් ද නොවූයෙහිය."/>
        <aya index="45" text="එනමුත් අපි (මූසාට පසු) පරම්පරාවන් ඇති කළෙමු. තවද ඔවුන් මත කාලය දීර්ඝ (වී බොහෝ යුගයන් පසු) විය. (එබැවින් ඔවුන් අල්ලාහ්ව අමතක කළෝය.) (නබිවරය, එම යුගයේ) නුඹ අපගේ වදන් ඔවුන් කෙරෙහි පාරායනා කරමින් මද්යන්වාසීන් අතරෙහි නුඹ ජීවත් නොවූයෙහිය. නමුත් අපි (එම පරම්පරාවන් කෙරෙහි රසූල්වරුන්) එවන්නන් වූයෙමු."/>
        <aya index="46" text="තවද අපි ('මූසාව') ඇමතූ අවස්ථාවේ (නබිවරය,) නුඹ තූර් (කන්ද) දෙසින් ද නොසිටියෙහිය. එනමුත් (නුඹව එවනු ලැබුයේ) නුඹට පෙර තමන්ට අවවාද කරන්නෙකු නොපැමිණි පිරිසක් වෙත නුඹ අවවාද කරනු පිණිස ද ඔවුන් මෙනෙහි කරනු පිණිස ද නුඹගේ පරමාධිපතිගේ දයාවක් වශයෙනි."/>
        <aya index="47" text="(ප‍්‍රතික්ෂේපක) ඔවුන්ගේ අත් පෙරටු කළ දෑ හේතුවෙන් ඔවුනට දුර්භාග්‍යයක් සිදු වී ඔවුන් &quot;අපගේ පරමාධිපතියාණනි, අප වෙත නුඹ 'රසූල්වරයෙකු' නොඑව්වේ මන්ද? එසේ (යැව්වේ) නම් අපි නුඹගේ වදන් පිළිපදින්නට තිබුණි. තවද විශ්වාසිකයින් අතුරින් වන්නට ද තිබුණි&quot; යැයි ඔවුන් පවසන්නන්ව නොසිටියේ නම් (රසූල්වරයෙකු නොයවා ඔවුනට දඬුවම ඉක්මන් කරන්නට තිබුණි)."/>
        <aya index="48" text="(නමුත්) අපගෙන් ඔවුනට සත්‍යය(නබිවරයා) පැමිණි කල්හි 'මූසාට' දෙනු ලැබුවාක් මෙන් (ප‍්‍රාතිහාර්යයන්) මොහුට ද දෙනු ලැබිය යුතු නොවේ ද?&quot; යැයි පැවසුවෝය. මීට පෙර ඔවුන් මූසාට දෙනු ලැබූ දෑ('තව්රාතය') ප‍්‍රතික්ෂේප නොකළේ ද? තවද ඔවුහු හූනියම් දෙක එකිනෙකට අනුග‍්‍රාහිකය&quot;යැයි (අල් කුර්ආනය හා තව්රාතය ගළපා) පැවසුවෝය. තවද ඔවුහු &quot;සැබැවින්ම අපි (මෙම) සියල්ලම ප‍්‍රතික්ෂේප කරන්නන් වන්නෙමු&quot; යැයි ද පැවසුවෝය."/>
        <aya index="49" text="(නබිවරය, ඔවුනට) පවසවු. &quot;නුඹලා සත්‍යවාදීන්ව සිටියෙහු නම් ඒ දෙකට වඩා යහමග පෙන්වන ධර්ම පුස්තකයක් අල්ලාහ් අබියසින් ගෙන එවු. එය මා අනුගමනය කරමි.&quot;"/>
        <aya index="50" text="එබැවින් ඔවුන් නුඹට පිළිතුරු නොදුන්නේ නම් එවිට ඔවුන් පිළිපදිනුයේ ඔවුන්ගේ මනෝ ඉච්ඡාවන් යැයි නුඹ දැන ගනිවු. තවද අල්ලාහ්ගෙන් වූ යහමගින් තොර තම මනෝ ඉච්ඡාව පිළිපදින්නාට වඩා නොමග වූ අය කවරෙකු ද? සැබැවින්ම අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="51" text="තවද ඔවුන් මෙනෙහි කරනු පිණිස (අපගේ අල් කුර්ආන්) ප‍්‍රකාශය සැබැවින්ම අපි ඔවුනට ලැබෙන්නට සැලැස්වූයෙමු."/>
        <aya index="52" text="මීට පෙර අපි කවරෙකුට ධර්ම පුස්තකය පිරිනැමුවේ ද ඔවුන් මෙ(ම අල් කුර්ආන)ය විශ්වාස කරන්නෝය."/>
        <aya index="53" text="තවද ඔවුන් කෙරෙහි මෙ(ම අල් කුර්ආන)ය පාරායනා කර පෙන්වනු ලැබූ විට &quot;මෙය අපි විශ්වාස කළෙමු. සැබැවින්ම මෙය අපගේ පරමාධිපතිගෙන් වූ සත්‍යයයි. සැබැවින්ම මෙ(ම අල් කුර්ආන)යට පෙර ද අපි (අවනත වූ) මුස්ලිම්වරුන් ලෙස සිටියෙමු.&quot; යැයි ඔවුහු පැවසුවෝය."/>
        <aya index="54" text="ඔවුහු ඉවසා සිටි හෙයින් ද යහපතින් අයහපත වළක්වා ගත් හෙයින් ද ඔවුනට අපි ලබා දුන් දැයින් වියදම් කළ හෙයින් ද ඔවුන්මය, ඔවුන්ගේ වේතනය දෙවරක් දෙනු ලබන්නෝ වන්නේ."/>
        <aya index="55" text="තවද ඔවුන් නිෂ්ඵල දෙයකට සවන් දුන් විට එයින් ඔවුහු පිටුපෑවෝය. තවද &quot;අපට අපගේ ක‍්‍රියාවන්ය. නුඹලාට නුඹලාගේ ක‍්‍රියාවන්ය. නුඹලාට 'සලාම්' අත්වේවා! අඥානයින්ව අපි ප‍්‍රිය නොකරන්නෙමු.&quot; යැයි ඔවුහු පැවසුවෝය."/>
        <aya index="56" text="(නබිවරය,) සැබැවින්ම නුඹ ප‍්‍රිය කරන කෙනෙකුට නුඹට යහ මගට යොමු කළ නොහැක. නමුත් අල්ලාහ් තමන් අභිමත කළ අය යහමගට යොමු කරන්නේය. තවද ඔහු යහමග ලැබූවන් පිළිබඳව මැනවින් දන්නාය."/>
        <aya index="57" text="තවද &quot;අපි නුඹ සමග යහමග පිළිපදින්නේ නම් අපගේ භූමියෙන් අප පලවා හරිනු ලබන්නෙමු.&quot; යැයි ඔවුහු පැවසුවෝය. අප වෙතින් වූ ජීවන සම්පතක් ලෙස පලතුරු වලින් සෑම දැයක්ම ඒ වෙත ගෙන එනු ලබන අභයදායී පාරිශුද්ධ භූමියක් ඔවුනට අපි (වාසය කිරීම සඳහා) සලස්වා නොදුන්නෙමු ද? නමුත් ඔවුන්ගෙන් බොහෝ දෙනා (මේ පිළිබඳව) නොදනිති."/>
        <aya index="58" text="තවද තම ජීවන වත්කම්හි උඩඟුකම් පෑ කෙතරම් ගම්මාන අපි විනාශ කර ඇත්තෙමු ද? එබැවින් ඒවා ඔවුන්ගේ වාසස්ථානයන් ය. ඔවුන්ගෙන් පසු (මගීන් ලෙස පැමිණෙන) ස්වල්ප දෙනෙකුට හැර ඒවා වාසස්ථානයක් නොකරනු ලැබූහ. තවද අපි (ඒවාට) උරුමක්කාරයින් වූයෙමු."/>
        <aya index="59" text="තවද නුඹගේ පරමාධිපති (කිසිදු) නගරයන් එහි අගනුවරට ඔවුන් කෙරෙහි අපගේ වදන් පාරායනා කර පෙන්වන 'රසූල්වරයෙකු' යවන තෙක් විනාශ කරන්නෙකු නොවීය. තවද (කිසිදු) නගරයන් එහි වැසියන් අපරාධකරුවන්ව සිටියෙහු නම් මිස විනාශ කරන්නන්ව අපි නොසිටියෙමු."/>
        <aya index="60" text="තවද කවර දෙයක් නුඹලාට දෙනු ලැබුවේද ඒවා මෙලොව ජීවිතයේ (තාවකාලික) වින්දනය හා එහි අලංකාරයයි. තවද අල්ලාහ් අබියස ඇති දෑ යහපතක් හා සදා පවතින්නකි. එබැවින් නුඹලා වටහා නොගන්නෙහු ද?"/>
        <aya index="61" text="අප කෙනෙකුට (මෙලොවෙහි) යහපත් ප‍්‍රතිඥාවක් දී එය (විනිශ්චය දින) මුණ ගැසීමට සිටින්නෙකු වන ඔහු, මෙලොව ජීවිතයේ වින්දනය අපි භුක්ති විදීමට සලස්වා පසුව ඔහු (මළවුන්) නැගිටුවනු ලබන දින (දඬුවම සඳහා) ඉදිරිපත් කරනු ලබන්නන් අතුරින් වූ (අනෙක්) කෙනා මෙන් ද?"/>
        <aya index="62" text="තවද ඔහු(අල්ලාහ්, ආදේශක) ඔවුන්ව අමතන දින &quot;නුඹලා තරයේ විශ්වාස කරමින් සිටි මා( හට ආදේශ කළ නුඹලා)ගේ (දේව)හවුල්කරුවන් කොහේදැ?&quot;යි විමසන්නේය."/>
        <aya index="63" text="(එවිට) තමන් කෙරෙහි (දඬුවමේ) වදන නියම වූවන් (වන ප‍්‍රධානීන් තම අනුගාමිකයින්ව පෙන්වා) &quot;අපගේ පරමාධිපතියාණනි, ඔවුන්වමය අප මුළා කළවුන් වන්නේ. අප මුළා වූවාක් මෙන්ම ඔවුන්ව ද අපි මුළා කළෙමු. අපි ඔබ වෙතම (ඔවුන්ගෙන්) නිදොස් වී සිටින්නෙමු. (එනම්) ඔවුහු අපව නමදින්නන් ලෙස නොවූහ&quot; යැයි පවසති."/>
        <aya index="64" text="තවද &quot;(නුඹලා අල්ලාහ්ට ආදේශ කළ) නුඹලාගේ හවුල්කරුවන්ව කැඳවවු&quot; යැයි (ඔවුන්ට) පවසනු ලැබේ. එවිට ඔවුහු ඔවුන්ව කැදවති. නමුත් ඔවුහු(හවුල්කරුවන්) ඔවුනට පිළිතුරු නොදෙති. තවද ඔවුහු (තමන්ට හිමි) දඬුවම දකිති. ඔවුන් යහමග ලබන්නන් විය යුතු නොවේද?"/>
        <aya index="65" text="තවද ඔහු(අල්ලාහ්, ආදේශක) ඔවුන්ව අමතන දින &quot;නුඹලා රසූල්වරුන්ට කවර පිළිතුරක් දුන්නෙහුදැ?&quot;යි විමසන්නේය."/>
        <aya index="66" text="එවිට එදින (ඔවුන් දිය යුතු පිළිතුරෙහි) තොරතුරු ඔවුන් කෙරෙහි නොපෙනී යනු ඇත. එබැවින් ඔවුහු එකිනෙකා (ඒ පිළිබඳව) විමසා නොගන්නෝය."/>
        <aya index="67" text="පශ්චාත්තාප කර විශ්වාස කර යහකම් කළ අය පිළිබඳව (සඳහන් කරන්නේ) නම් ඔහු ජයග‍්‍රාහකියන් අතුරින් (කෙනෙකු) විය හැක්කේය."/>
        <aya index="68" text="තවද නුඹගේ පරමාධිපති තමා අභිමත කරන දෑ මවන්නේය. තවද ඔහු (නබිත්වය) සඳහා තමා අභිමත කළ අය) තෝරා ගන්නේය. (අදේශක) ඔවුනට කිසිදු තෝරා ගැනීමක් (සඳහා වූ අයිතියක්) නොමැත. අල්ලාහ් පිවිතුරුය. තවද ඔවුන් ආදේශ කරන දැයින් ඔහු අති උත්තරීතරය."/>
        <aya index="69" text="තවද ඔවුන්ගේ හදවත් සඟවන දෑ ද ඔවුන් (ප‍්‍රකාශයෙන්) හෙළි කරන දෑ ද නුඹගේ පරමාධිපති දන්නේය."/>
        <aya index="70" text="තවද ඔහුමය අල්ලාහ්. ඔහු හැර (නැමදුමට) වෙනත් දෙවියෙකු නැත. ආරම්භයෙහි(මෙලොවෙහි) හා අවසානයෙහි(මතු ලොවෙහි) පැසසුම් ඔහු සතුය. තීන්දුව ද ඔහු සතුය. තවද නුඹලා නැවත යොමු කරනු ලබනුයේ ඔහු වෙතටමය."/>
        <aya index="71" text="(නබිවරය,) පවසවු &quot;නුඹලා අවධානය කළෙහු ද? (එනම් මළවුන්) නැගිටුවනු ලබන දින දක්වා අල්ලාහ් නුඹලා කෙරෙහි රාත‍්‍රිය අඛණ්ඩව ඇති කළේ නම් අල්ලාහ් හැර නුඹලා වෙත ආලෝකය ගෙන එන දෙවියන් කවුරුන් ද? එබැවින් නුඹලා සවන් යොමු නොකරන්නේ ද?"/>
        <aya index="72" text="(නබිවරය) පවසවු &quot;නුඹලා අවධානය කළෙහු ද? (එනම් මළවුන්) නැගිටුවනු ලබන දින දක්වා අල්ලාහ් නුඹලා කෙරෙහි දහවල අඛණ්ඩව ඇති කළේ නම් අල්ලාහ් හැර නුඹලා වෙත නුඹලා එහි විවේක ගන්නා රාත‍්‍රිය ගෙන එන දෙවියන් කවුරුන් ද? එබැවින් නුඹලා (නිරීක්ෂා කර) නොබැලුවෙහු ද?"/>
        <aya index="73" text="ඔහු තම දයාවෙන් රාත‍්‍රිය හා දහවල නුඹලා එහි විවේක ගනු පිණිස ද ඔහුගේ වරප‍්‍රසාද නුඹලා සො(යා )යනු පිණිස ද නුඹලාට ඇති කළේය. එවිට නුඹලා කෘතවේදී විය හැක්කේය."/>
        <aya index="74" text="තවද ඔහු(අල්ලාහ් ආදේශක) ඔවුන්ව අමතන දින &quot;නුඹලා තරයේ විශ්වාස කරමින් සිටි මා(හට හවුල් කළ නුඹලා)ගේ හවුල්කරුවන් කොහේදැ?&quot;යි ඔහු විමසන්නේය."/>
        <aya index="75" text="තවද (එදින) සෑම ප‍්‍රජාවකින්ම සාක්ෂි කරුවෙකු( වන ඔවුන්ගේ නබිවරයා)ව අපි (එම ප‍්‍රජාවන්ගෙන්) පිට කරන්නෙමු. පසුව &quot;(නුඹලා ප‍්‍රතික්ෂේප කිරීමට ඉදිරිපත් කළ) නුඹලාගේ සාධක ගෙන එවු&quot; යැයි අපි (එම ජනයින්ට) පවසන්නෙමු. එවිට සැබැවින්ම සත්‍යය අල්ලාහ් සතු යැයි ඔවුහු දැනගනිති. තවද ඔවුන් ගොතමින් සිටි දෑ ඔවුන්ගෙන් මුළාවී යන්නේය."/>
        <aya index="76" text="සැබැවින්ම 'කාරූන්' 'මූසාගේ' සමූහයෙන් කෙනෙකු විය. ඔහු ඔවුන්ට එරෙහිව සීමාව ඉක්මවා ගියේය. තවද අපි ඔහුට සැබැවින්ම එ(ම ධන සම්භාරයෙ)හි යතුරු (ඉසිලීමට) ශක්ති සම්පන්න පිරිසකට පවා බරක් වූ ධන සම්භාරයන් ලබා දුනිමු. ඔහුට ඔහුගේ පිරිස &quot;නුඹ (අහංකාරකමින්) සතුටු නොවවු. සැබැවින්ම අල්ලාහ් (අහංකාරකමින්) සතුටුවන්නන්ව පි‍්‍රිය නොකරන්නේ යැ&quot;යි පැවසූ අවස්ථාව (නබිවරය, සිහිපත් කරවු.)"/>
        <aya index="77" text="&quot;තවද අල්ලාහ් නුඹට දායාද කළ දැයින් (අල්ලාහ් වෙනුවෙන් දන් දී) නුඹ මතු ලොව නිවහන සොයවු. තවද මෙලොවේ (මතු ලොව වෙනුවෙන් කළ යුතු යහකි‍්‍රයා අතුරින්) නුඹගේ කොටස අමතක නොකරවු. තවද අල්ලාහ් නුඹ වෙත යහපත ඉටු කළාක් මෙන් නුඹ ද යහපත ඉටු කරවු. තවද නුඹ මිහිතලයෙහි කලහකම් කිරීමට නොපතවු. සැබැවින්ම අල්ලාහ් කලහකම් කරන්නන්ව ප‍්‍රිය නොකරන්නේය.&quot; (යැයි ද ඔහුගේ පිරිස පැවසුවෝය.)"/>
        <aya index="78" text="&quot;මෙ(ම ධන සම්භාර)ය මට දෙනු ලැබුවේම මා වෙතින් වූ (මාගේ) ඥානය හේතුවෙනි&quot; යැයි ඔහු(කාරූන්) පැවසුවේය. සැබැවින්ම අල්ලාහ් පරම්පරාවන් අතුරින් ඔහුට පෙර ඔහුට වඩා ශක්තියෙන් දැඩි වූ ද (ධනය හා පිරිස්) රැස් කිරීමෙන් අධික වූ ද අය විනාශ කර ඇති බව ඔහු නොදන්නේ ද? තවද වැරදිකරුවන් ඔවුන්ගේ පාපයන් පිළිබඳව විමසනු නොලබන්නෝය."/>
        <aya index="79" text="එවිට (වරක්) ඔහු තම අලංකාරයෙන් තම පිරිස වෙත පිටත්ව පැමිණියේය. මෙලොව ජීවිතය අපේක්ෂා කළවුන් &quot;අහෝ! කාරූන්ට දෙනු ලැබුවාක් මෙන් අපට ද (දෙනු ලැබ) ඇත්නම් (කෙතරම් අගනේ ද) සැබැවින්ම ඔහු මහත් වූ භාග්‍යවන්තයෙකි&quot; යැයි පැවසුවෝය."/>
        <aya index="80" text="(එයට) ඥානය දෙනු ලැබූවන් &quot;නුඹලාට විනාශයයි. (නමුත්) විශ්වාස කර යහකම් කළවුනට අල්ලාහ්ගේ තිළිණය යහපත්ය. තවද ඉවසිලිවන්තයින් හැර (වෙනත් කිසිවෙකුට) එය දෙනු නොලබන්නේය&quot; යැයි පැවසුවෝය."/>
        <aya index="81" text="එබැවින් අපි ඔහුව හා ඔහුගේ නිවස පොළොවට කිඳා බැස්සුවෙමු. එවිට අල්ලාහ් හැර ඔහුට උදව් කරන වෙනත් පිරිසක් ඔහුට නොවීය. තවද ඔහු තමාව ආරක්ෂා කරගන්නන් අතුරින් ද නොවීය."/>
        <aya index="82" text="තවද පෙර දින ඔහුගේ ස්ථානයට ආශා කළවුන් &quot;අහෝ! අල්ලාහ් තම ගැත්තන් අතුරින් අභිමත කරන්නන්ට ජීවන සැපයුම් විස්තීර්ණය කරන්නේය. තවද (ඔහු අභිමත කරන අයට) සීමා කරන්නේය. අල්ලාහ් අප කෙරෙහි උපකාර නොකළේ නම් ඔහු අපව (ද) කිඳා බස්වන්නට තිබිණ. අහෝ! ප‍්‍රතික්ෂේප කළවුන් ජයග‍්‍රහණය නොලබන්නෝය&quot; යැයි පවසන්නන් බවට පත් වූහ."/>
        <aya index="83" text="එම මතු ලොව (ස්වර්ග) නිවහන එය මිහිතලයෙහි උඩඟුකම් ද කලහකාරීකම් ද අපේක්ෂා නොකරන්නන්ට අපි ඇති කළෙමු. තවද (ප‍්‍රශංසනීය) අවසානය බිය භක්තිකයින්ටය."/>
        <aya index="84" text="කවරෙකු යහපත ගෙන එන්නේ ද ඔහුට එයට වඩා ශ්‍රේෂ්ඨ දෑ ඇත. තවද කවරෙකු අයහපත ගෙන එන්නේ ද එවිට අයහපත් දෑ කළවුන්ට ඔවුන් කරමින් සිටි දෑ මිස ප‍්‍රතිවිපාක දෙනු නොලබන්නෝය."/>
        <aya index="85" text="(නබිවරය,) සැබැවින්ම නුඹ කෙරෙහි අල් කුර්ආනය (හා එහි නීතිරීති) නියම කළ කෙනා( වන අල්ලාහ්)ම නුඹව පැමිණි ස්ථානයට(මක්කාවට) නැවත යොමු කරන්නාය. &quot;මාගේ පරමාධිපති කවරෙකු යහමග ගෙන ආවේ ද කවරෙකු පැහැදිලි මුළාවෙහි සිටින්නේ ද යන්න මැනවින් දන්නායැ&quot;යි (නබිවරය,) නුඹ පවසවු."/>
        <aya index="86" text="තවද (මෙම) ධර්ම පුස්තකය(අල් කුර්ආනය) නුඹ වෙත දෙනු ලැබේ යැයි නුඹ අපේක්ෂා කරන්නෙකු නොවීය. නමුත් (එය දෙනු ලැබුවේ) නුඹගේ පරමාධිපතිගෙන් වූ දයාවක් වශයෙනි. එබැවින් කිසිවිටෙක නුඹ ප‍්‍රතික්ෂේපකයින්ට උදව් කරන්නෙකු නොවවු."/>
        <aya index="87" text="තවද අල්ලාහ්ගේ වදන්, ඒවා නුඹ වෙත පහළ කරනු ලැබුවායින් පසු එයින් නුඹව ඔවුන් වැළැක්විය නොයුතුය. තවද නුඹගේ පරමාධිපති වෙත කැඳවවු. තවද නුඹ ආදේශ තබන්නන් අතුරින් නොවවු."/>
        <aya index="88" text="තවද අල්ලාහ් සමග වෙනත් දෙවියෙකු නුඹ නොකැඳවවු. ඔහු හැර (නැමදුමට) වෙනත් දෙවියෙකු නොමැත. ඔහුගේ 'වජ්හ'ය හැර අන් සියලු දෑ විනාශ වන දෑය. තීන්දුව ඔහු සතුය. තවද නුඹලා නැවත යොමු කරනු ලබනුයේ ඔහු වෙතටමය."/>
    </sura>
    <sura index="29" name="">
        <aya index="1" text="අලිෆ්.ලාම්.මීම්."/>
        <aya index="2" text="(නබිවරය,) මිනිසුන් &quot;අපි විශ්වාස කළෙමු&quot; යැයි පැවසූ හේතුවෙන් (පමණක් ඔවුන් අල්ලාහ්ගේ) පිරික්සුමට ලක් කරනු නොලැබ අත හැර දමනු ඇතැ'යි ඔවුන් සිතන්නේ ද?"/>
        <aya index="3" text="සැබැවින්ම ඔවුනට පෙර සිටියවුන්ව ද අපි පිරික්සුමට ලක් කළෙමු. සැබැවින්ම (විශ්වාසය පිළිබඳව) සත්‍යය පැවසූවන්ව අල්ලාහ් මැනවින් දන්නේය. තවද අසත්‍යවාදීන්ව ද අල්ලාහ් මැනවින් දන්නේය."/>
        <aya index="4" text="එහෙත් නපුරුකම් කළවුන් අපව (දඬුවමින්) අබිබවා යන්නේ යැයි සිතන්නේ ද? ඔවුන් තීන්දු කරන දේ නපුරු විය."/>
        <aya index="5" text="කවරෙකු අල්ලාහ්ගේ හමුවීම අපේක්ෂා කරමින් සිටින්නේ ද? (ඔහු ඒ සඳහා සූදානම් විය යුතුය. මන්දයත්) සැබැවින්ම (ඒ සඳහා වූ) අල්ලාහ්ගේ කාල වේලාව පැමිණෙන්නක්ය. තවද ඔහු සර්ව ශ‍්‍රාවකය සර්වඥය."/>
        <aya index="6" text="තවද කවරෙකු (තම දහමෙහි) වෙහෙස දරන්නේ ද ඔහු වෙහෙස දරන්නේ ඔහු වෙනුවෙන්මය. සැබැවින්ම අල්ලාහ් සමස්ත විශ්වයාගෙන් සර්ව පොහොසත්ය."/>
        <aya index="7" text="තවද විශ්වාස කොට යහකම් කළවුන් නම් සැබැවින්ම අපි ඔවුන්ගේ වැරදි ශෝධනය කරන්නෙමු. තවද ඔවුන් කරමින් සිටි ඉතා යහ දැය සඳහා සැබැවින්ම අපි ඔවුනට ප‍්‍රතිඵල ලබා දෙන්නෙමු."/>
        <aya index="8" text="තවද තම දෙමාපියන්ට යහපත කරන මෙන් අපි මිනිසාට උපදෙස් කළෙමු. නුඹට දැනුමක් නොමැති යමක්(දෙවියෙක්ව) මා හට ආදේශ තබන්නැ'යි ඔවුන් දෙදෙනා නුඹට බල කරන්නේ නම් (එවන් කටයුත්තක දී) ඔවුන් දෙදෙනාට අවනත නොවවු. නුඹලාගේ නැවත පැමිණීම මා වෙතය. එවිට නුඹලා කරමින් සිටි දෑ පිළිබඳව නුඹලාට මා දන්වන්නෙමි."/>
        <aya index="9" text="තවද විශ්වාස කොට යහකම් කළවුන් නම් සැබැවින්ම අපි ඔවුන්ව (ස්වර්ගයෙහි) දැහැමියන් අතරට ඇතුළත් කරන්නෙමු."/>
        <aya index="10" text="(නබිවරය,) &quot;අපි අල්ලාහ්ව විශ්වාස කළෙමු&quot; යැයි පවසන්නන් ද මිනිසුන් අතුරින් වෙති. (නමුත්) අල්ලාහ්ගේ (දහම) විෂයෙහි ඔවුන් හිංසාවට ලක් වන විට (ඇති වන්නා වූ) මිනිසුන්ගේ ව්‍යසනය(හිරිහැරය) අල්ලාහ්ගේ දඬුවමක් බව සිතති. තවද නුඹගේ පරමාධිපතිගෙන් උදව් උපකාර (විශ්වාසික නුඹලාහට) පැමිණියේ නම් &quot;සැබැවින්ම නුඹලා සමගම අපි සිටියෙමු&quot; යැයි ඔවුහු පවසන්නෝමය. සියලු ලෝ වැසියන්ගේ හදවත්හි ඇති දෑ පිළිබඳව අල්ලාහ් මැනවින් දන්නා නොවේ ද?"/>
        <aya index="11" text="සැබැවින්ම විශ්වාස කළවුන්ව අල්ලාහ් මැනවින් දන්නේය. තවද කුහකයින්ව ද අල්ලාහ් මැනවින් දන්නේය."/>
        <aya index="12" text="&quot;අපගේ මාර්ගය නුඹලා පිළිපදිවු. තවද නුඹලාගේ පාපයන් අපි උසුලන්නෙමු&quot; යැයි ප‍්‍රතික්ෂේප කළවුන් විශ්වාස කළවුනට පවසති. (නමුත්) මොවුන්ගේ පාපයන් කිසිවක් (ප‍්‍රතික්ෂේපක) ඔවුන් උසුලන්නන් නොවෙති. සැබැවින්ම ඔවුන් අසත්‍යය පවසන්නන්මය."/>
        <aya index="13" text="සැබැවින්ම ඔවුන් තම (පාපයන්හි) බර ද තවද තම (පාපයන්හි) බර සමග තවත් බර ද උසුලන්නෝමය. ඔවුන් (බොරු) ගොතමින් සිටි දෑ පිළිබඳව (මළවුන්) නැගිටුවනු ලබන දින සැබැවින්ම ඔවුන් විමසනු ලබන්නෝමය."/>
        <aya index="14" text="සැබැවින්ම අපි 'නූහ්ව' ඔහුගේ ජනයා වෙත එව්වෙමු. ඔහු වසර දහසකින් වසර පනහක් හැර (එනම් වසර නවසිය පනහක්) ඔවුන් අතරෙහි රැඳී සිටියේය. ඔවුන් අපරාධකරුවන්ව සිටිය දී මහා ජල ගැල්මක් ඔවුන්ව හසු කර ගත්තේය."/>
        <aya index="15" text="එබැවින් ඔහුව ද (ඔහුව විශ්වාස කළ) නැවෙහි සගයින්ව ද අපි (එම මහා ජල ගැල්මෙන්) ආරක්ෂා කළෙමු. මෙය ලෝවැසියන්ට සංඥාවක් බවට පත් කළෙමු."/>
        <aya index="16" text="තවද 'ඉබ්රාහීම්ව' ද (ඔහුගේ ජනයා වෙත අපි එව්වෙමු.) ඔහු තම ජනයාට (මෙසේ) පැවසූ අවස්ථාව (සිහිපත් කරවු). &quot;නුඹලා අල්ලාහ්ව නමදිවු. තවද ඔහුට බිය භක්තිමත් වවු. (පිළිරූ වන්දනයට වඩා අල්ලාහ්ව පමණක් නැමදීම සත්‍යය හා උසස් බව) නුඹලා දන්නෙහු නම් එය නුඹලාට යහපත් වන්නේය."/>
        <aya index="17" text="සැබැවින්ම නුඹලා අල්ලාහ් හැර නමදිනුයේ පිළිරූ වලටමය. තවද (ඒවා අල්ලාහ්ගේ සමානයන් බවට) නුඹලා අසත්‍යයක් මවා ගන්නෙහුය. සැබැවින්ම අල්ලාහ් හැර නුඹලා නමදින අය (පිළිබඳව) නම් ඔවුහු නුඹලාට ජීවන සම්පත් සැපයීමට හිමිකමක් නොදරන්නෝය. එබැවින් නුඹලා අල්ලාහ් අබියසම ජීවන සම්පත් සොයවු. තවද නුඹලා ඔහුට නැමදුම් කරවු. තවද නුඹලා ඔහුට කෘතඥ වවු. (මන්දයත් මරණින් පසු) නුඹලා නැවත හරවනු ලබනුයේ ඔහු වෙතමය."/>
        <aya index="18" text="(ප‍්‍රතික්ෂේපකයිනි,) තවද නුඹලා (මා) අසත්‍යය කරන්නේ නම් (එයින් මා හට කිසිදු ආපදාවක් නැත. මන්දයත්) නුඹලාට පෙර වූ සමූහයන් ද (තම 'රසූල්වරුන්ව') අසත්‍යය කළෝය. තවද (දේව පණිවිඩය) පැහැදිලි වූ ප‍්‍රචාරය කිරීම මිස රසූල්වරයා කෙරෙහි වෙනත් (වගකීම්) කිසිවක් නොමැත.&quot;"/>
        <aya index="19" text="අල්ලාහ් (විසින්) මැවුම් කවර අයුරින් (පෙර නිදසුනකින් තොරව) උත්පාදනය කළේ දැයි ඔවුන් නුදුටුවේ ද? අනතුරුව (මරණින් පසු නැවත නැගිටු වන දිනයෙහි) ඔහු ඒවා පුනරුත්පාදනය කරන්නේය. සැබැවින්ම එය අල්ලාහ් කෙරෙහි පහසු කාර්යයකි."/>
        <aya index="20" text="(නබිවරය,) &quot;මිහිතලයේ නුඹලා සැරිසරවු. ඔහු මැවුම් (පෙර නිදසුනකින් තොරව) උත්පාදනය (කර පෙර විසූවන්ව මරණයට පත්) කළේ කෙසේ දැ'යි නිරීක්ෂා කර බලවු. අනතුරුව අල්ලාහ් තවත් නිර්මාණයක් නිර්මාණය කරන්නේය. සැබැවින්ම අල්ලාහ් සියලු දෑ කෙරෙහි අති බලසම්පන්න&quot; යැයි පවසවු."/>
        <aya index="21" text="තමන් අභිමත කරන්නාට ඔහු දඬුවම් දෙන්නේය. තමන් අභිමත කරන්නාට ඔහු කරුණාව දක්වන්නේය. තවද ඔහු වෙතය නුඹලා නැවත පෙරළා එනු ලබනුයේ."/>
        <aya index="22" text="(ප‍්‍රතික්ෂේපකයිනි,) මිහිතලයේ ද අහසේ ද නුඹලා (අල්ලාහ්ව පරාජය කර ඔහුව) නොහැකියාවට පත් කරන්නන් නොවන්නෙහුය. තවද අල්ලාහ් හැර නුඹලාට උදවුකරුවෙකු ද භාරකරුවෙකු ද නොමැත."/>
        <aya index="23" text="තවද අල්ලාහ්ගේ වදන් හා (මරණින් මතුව) ඔහුව හමුවීම ප‍්‍රතික්ෂේප කළවුන් නම් ඔවුන් (එදින) මාගේ දයාව පිළිබඳව අපේක්ෂාභංග වූවෝය. තවද ඔවුන්මය වේදනීය දඬුවමක් ඇත්තන් වන්නේ."/>
        <aya index="24" text="('ඉබ්රාහීම්' අල්ලාහ් වෙත කැඳවන විට කෝප වූ) ඔහුගේ ජනයාගේ පිළිතුර 'මොහුව මරා දමවු' නැතහොත් 'මොහුව පුලුස්සා දමවු' යැයි ඔවුන් පවසා සිටීම මිස නොවීය. එබැවින් අල්ලාහ් ඔහුව (ඔවුන් මෙළ වූ) ගින්නෙන් ආරක්ෂා කළේය. සැබැවින්ම මෙහි විශ්වාස කරන පිරිසට සංඥා ඇත."/>
        <aya index="25" text="තවද &quot;මෙලොව ජීවිතයේ අල්ලාහ් හැර වෙනත් පිළිම (දෙවිවරුන් ලෙස) නුඹලා තෝරා ගත්තේ නුඹලා (එකිනෙකා) අතර වූ ප‍්‍රියත්වය හේතුවෙන්මය. පසුව (මළවුන්) නැගිටුවනු ලබන දින නුඹලාගෙන් සමහරුන් තවත් සමහරුන්ව ප‍්‍රතික්ෂේප කරති. නුඹලාගෙන් සමහරුන් තවත් සමහරුන්ට ශාප ද කරති. තවද නුඹලාගේ නවාතැන (නිරා) ගින්නයි. තවද නුඹලාට උදව්කරුවන්ගෙන් කිසිවෙකු නොමැත.&quot; යැයි ඔහු(ඉබ්රාහීම්) පැවසුවේය."/>
        <aya index="26" text="(අල්ලාහ් ඉබ්රාහීම්ව ගින්නෙන් ආරක්ෂා කළ අවස්ථාවෙහි ඔහුව 'ලූත්' දුටුවේය.) එවිට ලූත් ඔහුව විශ්වාස කළේය. &quot;සැබැවින්ම මම මාගේ පරමාධිපති වෙත දේශාන්තරණය කරන්නෙකු වෙමි. සැබැවින්ම ඔහුමය අති බලසම්පන්න සර්ව ප‍්‍රඥාවන්ත වන්නේ&quot; යැයි ඔහු(ඉබ්රාහීම්) පැවසුවේය."/>
        <aya index="27" text="තවද අපි ඔහුට 'ඉස්හාක්ව' ද 'යඃකූබ්ව' ද ප‍්‍රදානය කළෙමු. ඔහුගේ(ඉබ්රාහීම්ගේ) පරපුරෙහි නබිත්වය ද පුස්තකය ද අපි ඇති කළෙමු. තවද ඔහුගේ වේතනය මෙලොවෙහි අපි ඔහුට ලබා දුනිමු. තවද සැබැවින්ම ඔහු මතු ලොවෙහි දැහැමියන් අතුරිනි."/>
        <aya index="28" text="තවද 'ලූත්ව' ද (ඔහුගේ ජනයා වෙත අපි එව්වෙමු.) &quot;සැබැවින්ම නුඹලාට පෙර ලෝවැසියන් කිසිවෙකු නොකළ අශික්ෂිත දෑ නුඹලා කරන්නෙහුය.&quot; යැයි ඔහු තම ජනයාට පැවසූ අවස්ථාව (සිහිපත් කරවු)."/>
        <aya index="29" text="(එමෙන්ම) &quot;මාර්ගය අවහිර කරමින් (සමලිංගික සේවනය සඳහා) පිරිමින් වෙත සැබැවින්ම නුඹලා පැමිණෙන්නෙහු ද? තවද නුඹලා තම සභාවෙහි පිළිකුල් සහගත දෑහි යෙදෙන්නෙහු ද?&quot; (යැයි ද ඔහු තම ජනයාට පැවසූ අවස්ථාව සිහිපත් කරවු) එවිට ඔවුහු (ලූත් අමතා) &quot;නුඹ සත්‍යවාදීන් අතුරින් නම් අප වෙත අල්ලාහ්ගේ දඬුවම ගෙන එනු&quot;යි පවසා සිටීම මිස ඔහුගේ ජනයාගේ පිළිතුර නොවීය."/>
        <aya index="30" text="&quot;මාගේ පරමාධිපතියාණනි, කලහකාරී ජනයාට එරෙහිව මට උදවු කරනු මැනව&quot;යි ඔහු පැවසුවේය."/>
        <aya index="31" text="අපගේ දූතයින් (වන 'මලක්වරුන්') ශුභාරංචි සමග 'ඉබ්රාහීම්' වෙත පැමිණි කල්හි &quot;සැබැවින්ම අපි මෙම නගරයේ වැසියන් විනාශ කරන්නන් වන්නෙමු. මන්දයත් සැබැවින්ම මෙහි වැසියන් අපරාධකරුවන් වූහ&quot; යැයි ඔවුහු (ලූත්ගේ ගම්වාසින්ව අඟවා ඉබ්රාහීම්ට) පැවසුවෝය."/>
        <aya index="32" text="&quot;සැබැවින්ම එහි ලූත් ද සිටින්නේය&quot; යැයි ඔහු (ඉබ්රාහීම්) පැවසුවේය. (එවිට) ඔවුහු &quot;එහි කවරෙකු සිටින්නේ දැ'යි අපි මැනවින් දනිමු. සැබැවින්ම ඔහුගේ බිරිය හැර ඔහුව ද ඔහුගේ පවුල ද (ඔහුගේ සමූහයට ඇති වන විපතින්) අපි මුදවා ගන්නෙමු. ඇය (විනාශය සඳහා) ඉතිරිවූවන් අතුරින් වූවාය."/>
        <aya index="33" text="තවද අපගේ දූතවරුන්(මලක්වරුන්) 'ලූත්' වෙත පැමිණි කල්හි ඔවුන්(ගේ පැමිණීම) උදෙසා ඔහු දුකට පත් විය. තවද ඔවුන් (සමග ද තම සමූහයා මෙම අශික්ෂිත ක‍්‍රියාව කිරීමට තැත් කරති යන බිය) හේතුවෙන් ඔහු (තම) හදවතින් අපහසුතාවට පත් වුණේය. එවිට (මලක්වරුන් ඔහු අමතා) &quot;නුඹ බිය නොවවු. තවද දුක් නොවවු. සැබැවින්ම අපි නුඹගේ බිරිය හැර නුඹව ද නුඹගේ පවුල ද (නුඹගේ සමූහයට ඇති වන විපතින්) අපි මුදවා ගන්නන් වන්නෙමු. ඇය (විනාශය සඳහා) ඉතිරිවූවන් අතුරින් වූවාය.&quot; යැයි පැවසුවෝය."/>
        <aya index="34" text="&quot;සැබැවින්ම අපි මෙම ගම්වැසියන් පාපකම් කරමින් සිටි හේතුවෙන් ඔවුන් කෙරෙහි අහසින් දඬුවමක් පහළ කරන්නන් වන්නෙමු.&quot; (යැයි ද ඔවුහු පැවසුවෝය.)"/>
        <aya index="35" text="සැබැවින්ම අවබෝධ කරන ජනයාට ඒවා අතුරින් පැහැදිලි නටඹුන් අපි අතහැර දැමුවෙමු."/>
        <aya index="36" text="තවද 'මද්යන්' (වාසීන්) වෙත ඔවුන්ගේ සහෝදර 'ෂුඅයිබ්ව' ද (අපි යැව්වෙමු.) එවිට &quot;මාගේ ජනයනි, නුඹලා අල්ලාහ්ව (පමණක්) නැමදුම් කරවු. තවද අවසන් දිනය (කෙරෙහි බිය වෙමින් එය) බලාපොරොත්තු වවු. තවද මිහිතලයෙහි කලහකාරකම් පතුරුවමින් සීමාව ඉක්මවා නොයවු.&quot; යනුවෙන් ඔහු පැවසුවේය."/>
        <aya index="37" text="එවිට ඔවුහු ඔහුව අසත්‍යය කළෝය. එබැවින් ඔවුන්ව භූමිකම්පාව ග‍්‍රහණය කළේය. තවද ඔවුන් ඔවුන්ගේ නිවෙස් තුළම දණින් වැටී (මිය ගිය තත්ත්වයේ) වූහ."/>
        <aya index="38" text="තවද 'ආද්' හා 'සමූද්' (ජනයා)ව ද (අපි විනාශ කළෙමු.) තවද ඔවුන්ගේ ජනාවාස වලින් නුඹලාට (ඒ බව) පැහැදිලි වන්නේය. 'ෂෙයිතාන්' ඔවුන්ගේ (වැරදි) ක‍්‍රියාවන් ඔවුනට අලංකාර කර පෙන්වා ඔවුන් ඥානවන්තයින්ව සිටිය දී ඔවුන්ව ඔහු (නිවැරදි) මාර්ගයෙන් වැළැක්වීය."/>
        <aya index="39" text="තවද 'කාරූන්', 'ෆිර්අවුන්' හා 'හාමාන්ව' ද (අපි විනාශ කළෙමු.) ඔවුන් වෙත 'මූසා' පැහැදිලි සාධක රැගෙන ආවේය. නමුත් ඔවුහු මිහිතලයේ උඩඟු වූවෝය. තවද ඔවුන් (අල්ලාහ්ගේ දඬුවම) අබිබවන්නන් නොවූවෝය."/>
        <aya index="40" text="සෑම කෙනෙකුවම තමන්ගේ පාපය හේතුවෙන් ග‍්‍රහණය කළෙමු. එබැවින් ඔවුන් අතුරින් සමහරුන් වෙත ගල් සුළඟක් එව්වෙමු. තවද ඔවුන් අතුරින් තවත් සමහරුන්ව මහා හඬ ග‍්‍රහණය කළේය. තවද ඔවුන් අතුරින් තවත් සමහරුන් මිහිතලයට කිඳා බැස්සුවෙමු. තවද ඔවුන් අතුරින් තවත් සමහරුන්ව (ජලයේ) ගිල් වූයෙමු. අල්ලාහ් ඔවුනට අපරාධ කරන්නෙකු නොවීය. නමුත් ඔවුහු තමන්ටම අපරාධකර ගන්නන් වූහ."/>
        <aya index="41" text="අල්ලාහ් හැර (පිළිමයන් තම) භාරකරුවන් ලෙස ගත්තවුනට උපමාව මකුළුවෙකු මෙනි. ඇය(එම මකුළුවා) නිවසක් තනා ගත්තාය. සැබැවින්ම නිවෙස් වලින් ඉතා දුර්වලම නිවස වනුයේ මකුළුවාගේ නිවසයි. (ඒ බව) ඔවුන් දැන සිටියා නම්, (එසේ පිළිමයන්ට නැමදුම් නොකරනු ඇත.)"/>
        <aya index="42" text="සැබැවින්ම අල්ලාහ්, ඔහුගෙන් තොරව ඔවුන් (නැමදුම් කර) අයැදින සෑම දෙයක් පිළිබඳවම දන්නේය. තවද ඔහු අති බලසම්පන්නය සර්ව ප‍්‍රඥාවන්තය."/>
        <aya index="43" text="මෙම උපමාවන් ජනයාහට අපි ගෙන හැර පාන්නෙමු. තවද ඥානවන්තයින් හැර (වෙනත් කිසිවෙකු) ඒවා අවබෝධ කර නොගනිති."/>
        <aya index="44" text="අල්ලාහ්(ව පමණක් නැමදිය යුතුය යන) සත්‍යය (කරුණ) සඳහා අහස් හා මිහිතලය මැව්වේය. සැබැවින්ම එහි විශ්වාසිකයින්ට සංඥා ඇත."/>
        <aya index="45" text="(නබිවරය,) පුස්තකයෙන්(අල් කුර්ආනයෙන්) නුඹ වෙත 'වහී' (දේව පණිවිඩ) පහළ කරනු ලැබූ දෑ පාරායනා කර(පෙන්ව)වු. 'සලාතය' ද ස්ථාපිත කරවු. (මන්දයත්) සැබැවින්ම සලාතය අලජ්ජිත හා පිළිකුල් සහගත දැයින් වළකාලන්නේය. අල්ලාහ්ව මෙනෙහි කිරීම අති ශ්‍රේෂ්ඨය. තවද නුඹලා කරන දෑ අල්ලාහ් දන්නේය."/>
        <aya index="46" text="තවද පුස්තකය ලත් 'අය' අතුරින් (නුඹලාට) අපරාධ කළවුන් සමග හැර සෙසු අය සමග ඉතා යහපත් අයුරින් මිස තර්ක නොකරවු. (එහෙත් ඔවුන් අතුරින් නුඹලා සමග යහ අයුරින් ඇසුරු කරන්නන් තර්ක කළේ නම්) &quot;අප වෙත පහළ කරනු ලැබූ දෑ (වන අල් කුර්ආනය) ද නුඹලා වෙත පහළ කරනු ලැබූ දෑ (වන 'තව්රාතය' හා 'ඉන්ජීලය') ද අපි විශ්වාස කළෙමු. තවද නුඹලාගේ දෙවියන් හා අපගේ දෙවියන් (වන අල්ලාහ්) ඒකීයය. තවද අපි ඔහුටම අවනතවන්නන් වන්නෙමු&quot; යැයි නුඹලා පවසවු."/>
        <aya index="47" text="තවද එ(ම පුස්තකයන් පහළ කළ )ලෙස අපි නුඹ වෙත ද පුස්තකය(අල් කුර්ආනය) පහළ කළෙමු. අප කවරෙකුට (තව්රාත් නම්) පුස්තකය දායාද කළේ ද ඔවුන්(ගෙන් සමහරු) එ(ම අල් කුර්ආන)ය විශ්වාස කරති. (පුස්තකය පහළ කරනු නොලැබූ) ඔවුන් අතුරින් ද එය විශ්වාස කරන අය සිටිති. ප‍්‍රතික්ෂේපකයින් මිස (වෙනත් කිසිවෙකු) අපගේ වදන් ප‍්‍රතික්ෂේප නොකරන්නෝය."/>
        <aya index="48" text="(නබිවරය,) එ(ම කුර්ආන)යට පෙර වෙන කිසිදු පුස්තකයකින් නුඹ පාරායනා කරන්නෙකු නොවීය. තවද නුඹ නුඹගේ දකුණතින් එය ලියන්නෙකු ද නොවීය. එසේ වී නම් (දහම් ලත් ජනයා හා ආදේශකයින් අතුරින්) නිෂ්ඵල වූවන් (අල් කුර්ආනය නුඹගේ ස්ව නිර්මාණයක් බව) සැක කරන්නට තිබිණ."/>
        <aya index="49" text="නමුත් එය ඥානය දෙනු ලැබූවන්ගේ හදවත් තුළ පවතින පැහැදිලි වදන් වේ. අපරාධකාරයින් මිස (වෙනත් කිසිවෙකු) අපගේ වදන් පිළි නොගන්නෝය."/>
        <aya index="50" text="තවද &quot;මොහුට මොහුගේ පරමාධිපතිගෙන් සංඥාවන් පහළ කරනු නොලැබියේ මන්දැ?&quot;යි ඔවුහු විමසුවෝය. (නබිවරය) &quot;සංඥාවන් ඇත්තේ අල්ලාහ් අබියසමය. සැබැවින්ම මම පැහැදිලි අවවාද කරන්නෙකු පමණි&quot; යැයි පවසවු."/>
        <aya index="51" text="සැබැවින්ම ඔවුන් කෙරෙහි පාරායනා කරනු ලබන පුස්තකය අපි නුඹ වෙත පහළ කිරීම ඔවුනට ප‍්‍රමාණවත් නොවූයේ ද? සැබැවින්ම විශ්වාස කරන ජනයාට මෙහි දයාවක් හා උපදෙසක් ඇත."/>
        <aya index="52" text="(නබිවරය) &quot;මා අතර ද නුඹලා අතර ද සාක්ෂිකරුවෙකු ලෙස අල්ලාහ් ප‍්‍රමාණවත්ය. අහස්හි හා මිහිතලයේ ඇති දෑ ඔහු දන්නේය. තවද අසත්‍යය විශ්වාස කර අල්ලාහ්ව ප‍්‍රතික්ෂේප කළවුන්, ඔවුන්මය අලාභවන්තයින් වන්නේ.&quot; යැයි පවසවු."/>
        <aya index="53" text="තවද දඬුවම ඉක්මන් කරන මෙන් ඔවුහු නුඹගෙන් පතන්නෝය. (දඬුවම සඳහා) කාලය නියමිත නොවී නම් එම දඬුවම ඔවුන් වෙත පැමිණෙන්නට තිබිණ. ඔවුන් නොහැඟ සිටිය දී ඔවුන් වෙත අනපේක්ෂිතව (දඬුවම) පැමිණෙනු ඇත."/>
        <aya index="54" text="දඬුවම ඉක්මන් කරන මෙන් ඔවුහු නුඹගෙන් පතන්නෝය. තවද සැබැවින්ම නිරය ප‍්‍රතික්ෂේපකයින්ව වෙළා ගන්නක්ය."/>
        <aya index="55" text="ඔවුනට ඉහළින් ද ඔවුන්ගේ පාද වලට යටින් ද ඔවුන්ව දඬුවම ආවරණය කරන්නා වූ දිනයෙහිය. තවද &quot;නුඹලා කරමින් සිටි දෑ (හි ප‍්‍රතිඵල) රස විඳිනු&quot;යි (මලක්වරයෙකු) පවසන්නේය."/>
        <aya index="56" text="විශ්වාස කළ මාගේ ගැත්තනි, සැබැවින්ම මාගේ මිහිතලය විශාලය. තවද මට පමණක් නමදිවු."/>
        <aya index="57" text="සෑම ආත්මයක්ම මරණයේ රස විඳින්නන් වෙති. පසුව නුඹලා නැවත යොමු කරනු ලබනුයේ අප වෙතමය."/>
        <aya index="58" text="තවද විශ්වාස කර යහකම් කළවුන් නම් අපි ඔවුන්ව (ස්වර්ග) උයනෙහි වූ මාළිගයක එහි සදාතනිකයෝ ලෙස පදිංචි කරවන්නෙමු. ඊට යටින් ගංගාවෝ ගලා බසිති. (අවනත වී) යහකම් කළවුන්ගේ ප‍්‍රතිඵල යහපත් විය."/>
        <aya index="59" text="(ඔවුහු) කවරුන්ද යත් (පීඩාවන්) ඉවසා ගන්නන්ය. තම පරමාධිපති කෙරෙහිම (සියල්ල) භාර කරන්නන්ය."/>
        <aya index="60" text="කෙතරම්දෝ ජීවීන් තම ජීවන සම්පත් නොඋසුලති. ඒවාට ද නුඹලාට ද ජීවන පෝෂණය ලබා දෙන්නේ අල්ලාහ්මය. තවද ඔහු සර්ව ශ‍්‍රාවකය සර්වඥය."/>
        <aya index="61" text="&quot;අහස් හා මිහිතලය මවා හිරු හා සඳු වසඟ කර දුන්නේ කවුරුන් දැ?&quot;යි නුඹ (ප‍්‍රතික්ෂේපක) ඔවුන්ගෙන් විමසුවේ නම් සැබැවින්ම ඔවුන් &quot;අල්ලාහ්&quot; යැයි පවසති. එසේ නම් ඔවුන් (අල්ලාහ් නොවන බව) වෙනතකට යොමු කරනු ලබනුයේ මන්ද?"/>
        <aya index="62" text="අල්ලාහ් තම ගැත්තන් අතුරින් තමන් අභිමත කළවුන්ට ජීවන සම්පත් විස්තීරණය කරන්නේය. තවද (ඔහු අභිමත කළේ නම්) ඔහුට සීමා කරන්නේය. සැබැවින්ම අල්ලාහ් සියලු දෑ පිළිබඳව සර්වඥය."/>
        <aya index="63" text="තවද &quot;අහසින් ජලය පහළ කර මිහිතලය (වියළී) නැසී ගිය පසු එ(ම වැසි ජලය )මගින් එය ජීවමාන කරනුයේ කවුරුන් දැ?&quot;යි නුඹ ඔවුන්ගෙන් විමසුවේ නම්, සැබැවින්ම ඔවුහු &quot;අල්ලාහ්&quot; යැයි පවසති. (නබිවරය) &quot;සියලු පැසසුම් අල්ලාහ්ටමය&quot; යැයි පවසවු. නමුත් ඔවුන්ගෙන් බොහෝ දෙනා (ඒ බව) අවබෝධ කර නොගනිති."/>
        <aya index="64" text="තවද මෙම ලෞකික ජීවිතය පුහු විනෝදයක් හා කෙළිදෙළක් මිස නැත. තවද සැබැවින්ම මතු ලොව නිවහන එයමය (සැබෑ) ජීවිතය වන්නේ. (මේ පිළිබඳව) ඔවුහු දැන සිටියේ නම් (මතු ලොව ජීවිතයට ප‍්‍රමුඛත්වය දෙනු ඇත.)"/>
        <aya index="65" text="ඔවුන් නැවෙහි යාත‍්‍රා කරන විට ඔවුන් දහමෙහි අල්ලාහ්ට චිත්ත පාරිශුද්ධියෙන් යුතුව ඔහුව අයැදිති. ඔවුන්ව ආරක්ෂිතව ගොඩබිමට ගෙන ආ කල්හි, එවිගස ඔවුන් (අල්ලාහ්ට) ආදේශ තබති."/>
        <aya index="66" text="අපි ඔවුන්ට දායාද කළ දැයට අකෘතවේදී වෙත්වා! තවද (ප‍්‍රතික්ෂේපයෙහිම) නියැළෙත්වා! පසුව ඔවුහු (එහි විපාකය) මතු දැන ගන්නෝය."/>
        <aya index="67" text="ඔවුන් අවට ඇති (ගම්මානයන්හි) ජනයා(ගේ වස්තූන් සතුරන් විසින්) පැහැර ගෙන යනු ලබන විට අභයදායී පාරිශුද්ධ ස්ථානයක් සැබැවින්ම අපි (ඔවුනට) ඇති කළ බව ඔවුන් නොදුටුවෝ ද? ඔවුන් අල්ලාහ්ගේ භාග්‍යයන්ට අකෘතවේදී වෙමින් නිෂ්ඵල දෑ විශ්වාස කරන්නෙහු ද?"/>
        <aya index="68" text="අල්ලාහ් පිළිබඳව බොරු ගොතන හෝ තමා වෙත සත්‍යය පැමිණි කල්හි එය ප‍්‍රතික්ෂේප කරන අයට වඩා මහත් අපරාධකරුවා කවරෙක් ද? ප‍්‍රතික්ෂේපකයින්ට නිරයෙහි වාසස්ථානයක් නොතිබේ ද?"/>
        <aya index="69" text="තවද අපගේ විෂයෙහි ප‍්‍රයත්න කරන්නන් නම් ඔවුන්ව සැබැවින්ම අප අපගේ මාර්ග වෙත යොමු කරන්නෙමු. තවද සැබැවින්ම අල්ලාහ් යහපත කරන්නන් සමග සිටියි."/>
    </sura>
    <sura index="30" name="">
        <aya index="1" text=" අලිෆ්,ලාම්,මීම්."/>
        <aya index="2" text=" රෝමවරු (අරාබිකරයට) සමීප භූමියෙහි පරාජය කරනු ලැබුවෝය. ඔවුහු ඔවුන්ගේ පරාජයෙන් පසු මතු ජයග‍්‍රහණය කරන්නෝය."/>
        <aya index="4" text=" වසර කිහිපයක් තුළ දී (ජයග‍්‍රහණය කරන්නෝය). පෙර හා පසු (සියලු) කරුණු අල්ලාහ්(ගේ දැනුම) සතුය. තවද එදින විශ්වාසිකයින් සතුටු වන්නෝය."/>
        <aya index="5" text=" අල්ලාහ්ගේ උපකාරයෙන් ඔහු අභිමත කරන අයට උපකාර කරන්නේය. තවද ඔහු අති බලසම්පන්නය පරම කරුණාභරිතය."/>
        <aya index="6" text=" (මෙම උපකාරය) අල්ලාහ්ගේ ප‍්‍රතිඥාවක් වශයෙනි. අල්ලාහ් තම ප‍්‍රතිඥාව කඩ නොකරන්නේය. එනමුත් බොහෝ ජනයා (මේ බව) නොදනිති."/>
        <aya index="7" text=" (මක්කාවාසී ප‍්‍රතික්ෂේපක) ඔවුන් මෙලොව ජීවිතයේ බාහිරය දනිති. (නමුත්) ඔවුන්මය මතු ලොව පිළිබඳව අනවධානීන් වන්නේ."/>
        <aya index="8" text="ඔවුහු තමන් තුළම (තමන් පිළිබඳව) ගැඹුරින් සිතා නොබැලුවෙහු ද? අහස් ද මිහිතලය ද ඒ දෙක අතර ඇති දෑ ද සත්‍යයෙන් යුතුව හා නියමිත කලකට මිස ඔහු නොමැව්වේය. තවද සැබැවින්ම ජනයා අතුරින් බොහෝ (ප‍්‍රතික්ෂේපක) අය තම පරමාධිපතිගේ හමුවීම ප‍්‍රතික්ෂේප කරන්නන් වෙති."/>
        <aya index="9" text="ඔවුන් මිහිතලයෙහි ගමන් කර ඔවුනට පෙර විසූවන්ගේ අවසානය කෙසේ වූයේ දැයි නොදුටුවේ ද? (පෙර විසූ) ඔවුන් මොවුන්ට වඩා ශක්තියෙන් දැඩි වූවන් වූහ. තවද ඔවුහු මිහිතලය (කෘෂිකාර්මික කටයුතු සඳහා) සකස් කළෝය. තවද මොවුන් එය වැඩි දියුණු කළාට වඩා ඔවුහු එය වැඩි දියුණු කළෝය. තවද ඔවුන්ගේ 'රසූල්වරුන්' ඔවුන් වෙත පැහැදිලි සාධකයන් ගෙන ආහ. එබැවින් අල්ලාහ් ඔවුනට අපරාධ කරන්නෙකු නොවීය. නමුත් ඔවුහු තමන්ටම අපරාධ කර ගන්නන් වූහ."/>
        <aya index="10" text="පසුව අල්ලාහ්ගේ වදන් අසත්‍යය කළ හෙයින් ද ඔවුන් එය සමච්චල් කරමින් සිටි හෙයින් ද නරකය කළවුන්ගේ අවසානය නරකක්ම විය."/>
        <aya index="11" text="අල්ලාහ් (මිනිස්) මැවීම (කිසිදු පූර්ව නිදසුනකින් තොරව) උත්පාදනය කළේය. පසුව (මරණින් මතු නැවත නැගිටුවන ලබන විනිශ්චය දිනයේ) ඔහු එය(එම මැවීම) පුනරුත්පාදනය කරන්නේය. පසුව නුඹලා නැවත යොමු කරනු ලබනුයේ ඔහු වෙතමය."/>
        <aya index="12" text="(ලොව අවසන්) හෝරාව ඇති වන (විනිශ්චය) දින වැරදිකරුවන් අපේක්ෂා සුන් වූවන් බවට පත් වන්නෝය."/>
        <aya index="13" text="ඔවුන්ගේ හවුල්කරුවන්(දෙවිවරුන්) අතුරින් (කිසිවෙක්) රෙකමදාරුවන් වශයෙන් නොවන්නෝය. තවද ඔවුන් තමන්ගේ හවුල්කරුවන්ව ප‍්‍රතික්ෂේප කරන්නන් වෙති."/>
        <aya index="14" text="(ලොව අවසන්) හෝරාව ඇති වන (විනිශ්චය) දින එදින ඔවුහු (විශ්වාසිකයින්ගෙන්) වෙන්වන්නෝය."/>
        <aya index="15" text="විශ්වාස කර යහකම් කළවුන් පිළිබඳව (සඳහන් කරන්නේ) නම් ඔවුහුමය (ස්වර්ග) උයනක සතුටු කරවනු ලබන්නෝ."/>
        <aya index="16" text="ප‍්‍රතික්ෂේප කර අපගේ වදන් හා මතු ලොවේ හමුවීම අසත්‍යය කළවුන් පිළිබඳව (සඳහන් කරන්නේ) නම් ඔවුහුමය දඬුවම වෙත ඉදිරිපත් කරනු ලබන්නෝ."/>
        <aya index="17" text="සවස් කාලයට නුඹලා එළඹෙන විට ද උදෑසන කාලයට එළඹෙන විට ද අල්ලාහ්ව පිවිතුරු කරවු."/>
        <aya index="18" text="තවද අහස්හි හා මිහිතලයෙහි සියලු පැසසුම් ඔහු(අල්ලාහ්) සතුය. තවද පස්වරුවේ ද දහවල් කාලයට නුඹලා එළඹෙන විට ද (ඔහුව පිවිතුරු කරවු)."/>
        <aya index="19" text="ඔහු මළ දැයින් ජීවී දෑ පිට කරන්නේය. තවද ජීවී දැයින් මළ දෑ පිට කරන්නේය. තවද ඔහු භූමිය (වියළී) නැසී ගිය පසු එය ප‍්‍රාණවත් කරන්නේය. තවද මෙලෙසය නුඹලාව (මිනී වළවල් තුළින්) පිට කරනු ලබන්නේ."/>
        <aya index="20" text="තවද ඔහු පසින් නුඹලාව මවා පසුව එසැණින් නුඹලා විසිර යන්නා වූ මිනිසුන් බවට නුඹලා පත්වීම ඔහුගේ සංඥාවන් අතුරිනි."/>
        <aya index="21" text="තවද නුඹලා සහකාරියන් තුළින් සැනසුම ලබනු පිණිස නුඹලා වෙනුවෙන් නුඹලා අතුරින්ම ඔවුන්ව මවා නුඹලා අතර ආදරයක් හා කරුණාවක් ඇති කිරීම ද ඔහුගේ සංඥාවන් අතුරිනි. සැබැවින්ම ගැඹුරින් සිතා බලන පිරිසකට මෙහි සංඥාවන් ඇත."/>
        <aya index="22" text="තවද අහස් හා මිහිතලය මැවීම ද නුඹලාගේ දිවවල් (වලින් පිටවන භාෂාවන්) හා නුඹලාගේ වර්ණ වෙනස් වීම ද ඔහුගේ සංඥාවන් අතුරිනි. සැබැවින්ම මෙහි දැනුම ඇත්තන්ට සංඥාවන් ඇත."/>
        <aya index="23" text="තවද රාත‍්‍රියෙහි හා දහවලෙහි නුඹලාගේ නින්ද ද, ඔහුගේ වරප‍්‍රසාදයන් (දහවලෙහි) නුඹලා සොයා යෑම ද ඔහුගේ සංඥාවන් අතුරිනි. සැබැවින්ම සවන් දෙන පිරිසකට මෙහි සංඥාවන් ඇත."/>
        <aya index="24" text="(මගීන්ට වර්ෂාව ඇති වී ගමනට බාධාවක් ඇති වේ යන) බිය ගන්වන්නක්ව හා (වර්ෂාව අවශ්‍ය වූවන්හට) බලාපොරොත්තු ඇති කරවන්නක්ව අකුණු ගැසීම නුඹලාට ඔහු පෙන්වීම ද භූමිය (වියළී) නැසී ගිය පසු අහසින් ජලය පහළ කර පසුව එමගින් එය ප‍්‍රාණවත් කිරීම ද ඔහුගේ සංඥාවන් අතුරිනි. සැබැවින්ම එහි අවබෝධ කරන පිරිසකට සංඥාවන් ඇත."/>
        <aya index="25" text="තවද අහස හා මිහිතලය ඔහුගේ නියෝගය පරිදි ස්ථාපිත වීම ද ඔහුගේ සංඥාවන් අතුරිනි. පසුව නුඹලාව මිහිතලයෙන් (හොරණෑ හඬෙන් වූ) කැඳවුමකින් ඔහු කැඳවූයේ නම් එසැණින් නුඹලා (මිනී වළවල් වලින්) පිට වන්නෙහුය."/>
        <aya index="26" text="අහස්හි හා මිහිතලයෙහි සිටින්නන් (සියල්ල) ඔහු සතුය. සියල්ලන්ම ඔහුට අවනත වන්නන්ය."/>
        <aya index="27" text="තවද (මිනිස්) මැවීම (කිසිදු පූර්ව නිදසුනකින් තොරව) උත්පාදනය කර පසුව (මරණින් මතු නැවත නැගිටුවන ලබන දිනයේ) එය(එම මැවීම) පුනරුත්පාදනය කරන්නා ඔහුමය. තවද එය ඔහු කෙරෙහි ඉතා පහසු( කටයුත්තක් වි)ය. තවද අහස්හි හා මිහිතලයෙහි උසස්ම වර්ණනාව (වන ඒකීයත්වය) ඔහු සතුය. තවද ඔහු අති බලසම්පන්නය සර්ව ප‍්‍රඥාවන්තය."/>
        <aya index="28" text="(ජනයිනි,) නුඹලා අතුරින්ම ඔහු(අල්ලාහ්) නුඹලාට උපමාවක් ගෙන හැර පෙන්වන්නේය. (එනම්) අපි නුඹලාට දුන් දෑ(සම්පත්) විෂයෙහි නුඹලාගේ දකුණත හිමි කර ගත් අය(වහල්) අතුරින් හවුල්කරුවන් නුඹලාට සිටින්නේ ද? තවද එම (නුඹලාගේ සම්පත් අයිති කර ගැනීමේ) විෂයෙහි නුඹලා (එම වහලුන්ට) සමාන වන්නේද? (තවද) නුඹලා නුඹලා(මෙන් වූ වහල් නොවන අය)ටම බිය වන්නා සේ (එම වහලුන් වූ) ඔවුනට නුඹලා බිය වන්නේ ද? අවබෝධ කර ගන්නා පිරිසකට අපි සංඥාවන් විග‍්‍රහ කරනුයේ මෙලෙසය."/>
        <aya index="29" text="නමුත් (අල්ලාහ්ට ආදේශ කිරීම මගින් තමන්ටම) අපරාධ කළවුන් කිසිදු දැනුමකින් තොරව ඔවුන්ගේ මනෝ ඉච්ඡාවන් අනුගමනය කළෝය. එබැවින් අල්ලාහ් කවරෙකුව නොමඟ යන්නට ඉඩ හැරියේ ද ඔහුට (යහ)මග පෙන්වන්නේ කවරෙකු ද? තවද ඔවුනට (දඬුවමෙහි දී) උදව් කරන්නන්ගෙන් කිසිවෙකු නැත."/>
        <aya index="30" text="එබැවින් (නබිවරය, ආදේශයෙන් තොර) පිවිතුරුභාවයෙන් නුඹගේ මුහුණ දහම වෙත ස්ථාපිත කරවු. ඔහු(අල්ලාහ්) මිනිසාව කුමක් කෙරෙහි මැව්වේ ද එයමය (ඔහු කෙරෙහි වූ) අල්ලාහ්ගේ ස්වභාවික දහම (වන ඉස්ලාම් දහම) වන්නේ.අල්ලාහ්ගේ මැවීමෙහි වෙනස් කිරීමක් නොමැත. එයයි ඍජූ දහම වන්නේ. නමුත් මිනිසුන්ගෙන් බොහෝ දෙනා (ඒ බව) නොදනිති."/>
        <aya index="31" text="ඔහු වෙතටම නැඹුරුවන්නන් ලෙස (නුඹගේ මුහුණ දහම වෙත ස්ථාපිත කරවු). තවද ඔහුට බිය භක්තිමත් වවු. තවද 'සලාතය' ස්ථාපිත කරවු. තවද ආදේශ තබන්නන් අතුරින් තමන්ගේ දහම බෙදා වෙන් කර ගෙන (විවිධ) කණ්ඩායම් බවට පත්වූවන්ව නුඹලා නොවවු. සෑම කණ්ඩායමක්ම තමන් අබියස ඇති දෑ පිළිබඳව සතුටු වන්නෝය."/>
        <aya index="33" text="තවද මිනිසුන්ව යම් පීඩාවක් ස්පර්ශ කළ විට ඔවුන් තමන්ගේ පරමාධිපති වෙත නැඹුරු වෙමින් ඔහුට ප‍්‍රාර්ථනා කරන්නෝය. පසුව ඔහුගෙන් වූ දයාවක් ඔවුනට රස විඳීමට සැලැස් වූ විට එසැණින් ඔවුන් අතුරින් පිරිසක් තම පරමාධිපතිට ආදේශ කරන්නෝය."/>
        <aya index="34" text="අපි ඔවුනට දුන් දෑ සඳහා ඔවුන් ප‍්‍රතික්ෂේප කරනු පිණිස(ආදේශ කරන්නෝ)ය. එබැවින් (ප‍්‍රතික්ෂේපකයිනි,) නුඹලා (මද කලකට) සතුටු විඳිවු. පසුව නුඹලා (විඳින සතුටෙහි ප‍්‍රතිඵල) මතු දැනගන්නෙහුය."/>
        <aya index="35" text="නැතහොත් අපි ඔවුන් මත (යම්) සාධකයක්(ධර්ම පුස්තකයක්) පහළ කර එ(ම ධර්ම පුස්තක)ය ඔවුන් කවර දෙයක් ආදේශ කරමින් සිටියේ ද එවැන්නක් පිළිබඳව කතා කරන්නේද? (කිසි විටෙක නැත.)"/>
        <aya index="36" text="තවද අප මිනිසුන්ට (යම්) දයාවක් රස විඳීමට සැලැස්වූයේ නම් එමගින් ඔවුහු සතුටු වන්නෝය. තවද ඔවුනට ඔවුන්ගේ අත් පෙරකළ කම් හේතුවෙන් යම් නපුරක් අත් වූයේ නම් එසැණින් ඔවුහු (අපගේ දයාවෙන්) අපේක්ෂා සුන් වූවන් වන්නෝය."/>
        <aya index="37" text="සැබැවින්ම අල්ලාහ් අභිමත කළ අයට ජීවන සැපයුම් විස්තීරණය කරන බව ද (ඔහු අභිමත කළ අයට එය) සීමා කරන බව ද ඔවුන් නොදුටුවෝ ද? සැබැවින්ම මෙහි විශ්වාස කරන පිරිසකට සංඥාවන් ඇත."/>
        <aya index="38" text="එබැවින් ඥාතියාට ඔහුගේ උරුමය දෙවු. තවද දුගියාට ද මගියාට ද (ඔවුන්ගේ උරුමයන් දෙවු). එය අල්ලාහ්ගේ තෘප්තිය අපේක්ෂා කරන්නන්ට යහපතකි. තවද ඔවුන්මය ජය ලද්දෝ."/>
        <aya index="39" text="තවද මිනිසුන්ගේ වස්තූන්හි වර්ධනය ඇති කර ගැනීම පිණිස පොලී වශයෙන් නුඹලා ලබා දුන් දෑ අල්ලාහ් අබියස වර්ධනය නොවන්නේය. තවද අල්ලාහ්ගේ තෘප්තිය නුඹලා අපේක්ෂාවෙන් නුඹලා zසකාතය වශයෙන් ලබා දුන්නේ නම් එවිට ඔවුහුමය (තම වස්තූන්) ගුණ කර ගන්නන් වන්නේ."/>
        <aya index="40" text="අල්ලාහ්මය නුඹලාව මැව්වේ. පසුව ඔහු නුඹලාට ජීවන සැපයුම් ලබා දුන්නේය. පසුව නුඹලාව මරණයට පත් කරන්නේය. පසුව නුඹලාට (විනිශ්චය දිනයෙහි) ජීවය ලබා දෙන්නේය. මෙවන් දැයින් යමක් හෝ කරන නුඹලාගේ ආදේශ කරුවන්ගෙන් කිසිවෙකු සිටිත් ද? ඔවුන් ආදේශ තබන දෑ වලින් අල්ලාහ් පිවිතුරුය අති උත්තරීතරය."/>
        <aya index="41" text="මිනිසුන්ගේ අත් උපයා ගත් දෑ හේතුවෙන් ඔවුන් කළ දැයින් සමහරක් ඔවුනට විඳවනු පිණිස ගොඩබිමෙහි හා මුහුදෙහි ව්‍යසන ඇති විය. (මෙසේ ව්‍යසන ඇති වීමෙන්) ඔවුන් නැවත (යහමගට) යොමු වන්නට හැක්කේය.-"/>
        <aya index="42" text="(නබිවරය, ප‍්‍රතික්ෂේපකයින්ට) පවසවු &quot;නුඹලා මිහිතලයෙහි සැරිසරවු. තවද පෙර විසූවන්ගේ අවසානය කෙසේ වී දැ'යි (නිරීක්ෂා කර) බලවු. ඔවුන්ගෙන් බොහෝ දෙනා ආදේශ තැබූවන් වූහ.&quot;"/>
        <aya index="43" text="අල්ලාහ්ගෙන් වැළැක්විය නොහැකි දිනයක්, එය පැමිණීමට පෙර ඍජු දහම වෙතට නුඹගේ මුහුණ ස්ථාපිත කරවු. එ(ම විනිශ්චය)දින ඔවුන් (විනිශ්චයෙන් පසු ස්වර්ගය හා නිරය වෙත) වෙන් කරනු ලබන්නෝය."/>
        <aya index="44" text="කවරෙකු ප‍්‍රතික්ෂේප කළේ ද ඔහුගේ ප‍්‍රතික්ෂේපය ඔහුට එරෙහිවමය. කවරෙකු යහකම් කළේ ද ඔවුන් තමන් වෙනුවෙන්ම (ස්වර්ගයෙහි නවාතැන්) සකස් කර ගන්නෝය."/>
        <aya index="45" text="(මෙය) විශ්වාස කර යහකම් කළවුනට ඔහු(අල්ලාහ්) ඔහුගේ වරප‍්‍රසාදයෙන් ප‍්‍රතිඵල දෙනු පිණිසය. සැබැවින්ම ඔහු ප‍්‍රතික්ෂේපකයින්ව ප‍්‍රිය නොකරන්නේය."/>
        <aya index="46" text="තවද ඔහුගේ(අල්ලාහ්ගේ) දයාවෙන් නුඹලාට රස විඳීමට සලස්වනු පිණිස ද තම අණ පරිදි නැව් යාත‍්‍රා කරනු පිණිස ද ඔහුගේ වරප‍්‍රසාදයන් නුඹලා සොයනු පිණිස ද (වර්ෂාව පිළිබඳව) ශුභාරංචි පවසන්නක් ලෙස සුළං එවීම ද ඔහුගේ(අල්ලාහ්ගේ) සංඥාවන් අතුරිනි. තවද (මෙමගින්) නුඹලා කෘතඥ වීමට හැක්කේය."/>
        <aya index="47" text="තවද (නබිවරය) සැබැවින්ම අපි නුඹට පෙර වූ 'රසූල්වරුන්ව' ඔවුන්ගේ පිරිස වෙත එව්වෙමු. එවිට මොවුන් වෙත පැහැදිලි සාධක ඔවුහු(රසූල්වරුන්) රැගෙන ආවෝය. (එනමුත් මොවුහු රසූල්වරුන්ව අසත්‍යය කරමින් වැරදි කළෝය.) එබැවින් වැරදිකළවුන්ගෙන් අපි පළිගත්තෙමු. තවද විශ්වාසිකයින්ට උදව් කිරීම අප කෙරෙහි වගකීමක් විය."/>
        <aya index="48" text="අල්ලාහ්, ඔහුමය සුළං එවනුයේ. පසුව ඒවා(එම සුළං තැනින් තැනට වැසි) වලාකුළු ගෙන යයි. පසුව ඔහු අභිමත කරන පරිදි ඔහු අහසෙහි ඒවා(වලාකුළු) විසුරුවාහරීයි. තවද ඔහු ඒවා කැබලි බවට පත් කරන්නේය. පසුව ඒවා අතරින් පිටවන වර්ෂාව නුඹ දකින්නෙහිය. තම ගැත්තන් අතුරින් තමා අභිමත කරන අයට එය ලැබුණු විට එසැණින් ඔවුහු සතුටු වන්නෝය."/>
        <aya index="49" text="තවද ඔවුන් මීට පෙර (එනම්) ඔවුහු කෙරෙහි (වර්ෂාව) පහළ කරනු ලැබීමට පෙර ඔවුන් බලාපොරොත්තු සුන් වූවන්ව සිටියෝය."/>
        <aya index="50" text="එබැවින් අල්ලාහ්ගේ දයාවෙහි සලකුණු දෙස (නිරීක්ෂා කර) බලවු. ඔහු භූමිය (වියළී) නැසී ගිය පසු එය ප‍්‍රාණවත් කරන්නේ කෙසේ ද? සැබැවින්ම ඔහු මළවුන්ට ජීවය දෙන්නාය. තවද ඔහු සියලු දෑ කෙරෙහි අති බලසම්පන්නය."/>
        <aya index="51" text="තවද අපි (වියළි සුළඟක් එවා (එමගින්) එය(අස්වැනු) කහ පැහැයෙන් (වීම) ඔවුහු දුටුවේ නම් ඉන් පසුව ඔවුහු (අල්ලාහ්ව හා වර්ෂාවේ භාග්‍යය) ප‍්‍රතික්ෂේප කරන්නන් බවට පත් වන්නෝමය."/>
        <aya index="52" text="එබැවින් (නබිවරය,) සැබැවින්ම නුඹට මළවුන්ව සවන් දෙන්නන් බවට පත් කළ නොහැක. තවද බිහිරි අය පිටුපා හැරී යන විට නුඹට ඔවුන්ව කැඳවුමට සවන් දෙන්නන් බවට පත් කළ නොහැක."/>
        <aya index="53" text="තවද (ප‍්‍රතික්ෂේපය මගින් අන්ධවූ) අන්ධයින්ට ඔවුන්ගේ මුළාවෙන් (ඔවුන්ට) යහ මග පෙන්වන්නෙකුව නුඹ නොවන්නේය. අපගේ (අල් කුර්ආන්) වදන් විශ්වාස කරන්නන්ට හැර නුඹට (අන් අයව එය පිළිගෙන) සවන් දෙන්නන් බවට පත් කළ නොහැක. එබැවින් (අපගේ වදන් විශ්වාස කරන) ඔවුන් (අල්ලාහ්ට අවනත වූ) මුස්ලිම්වරුන්ය."/>
        <aya index="54" text="අල්ලාහ්මය නුඹලාව දුබල දැයකින්(ශුක‍්‍රාණුව) මැව්වේ. ඉන්පසුව ඔහු දුබලත්වයට(ළදරු වියට) පසු බලවත්භාවයට(තරුණ වියට) පත් කළේය. පසුව බලවත්භාවයට පසු (යළි) දුබලත්වයට හා මහලු වියට ද පත් කළේය. ඔහු අභිමත කරන දෑ මවන්නේය. තවද ඔහු සර්වඥය අති බලසම්පන්නය."/>
        <aya index="55" text="තවද (ලොව අවසන්) හෝරාව ඇති වන (විනිශ්චය) දින දී වැරදිකරුවන් ඔවුන් (මිනී වළෙහි) හෝරාවක් මිස රැඳී නොසිටි බවට (අසත්‍යය ලෙස) දිවුරා පවසති. මෙලෙස(ම ලෞකික ජීවිතයෙහි ද) ඔවුහු (සත්‍යයෙන් වෙනතකට) හරවනු ලබමින් සිටියහ."/>
        <aya index="56" text="තවද දැනුම හා විශ්වාසය පිරිනමනු ලැබූවන් &quot;අල්ලාහ්ගේ ලේඛනයට අනුව නැගිටුවනු ලබන (විනිශ්චය) දිනතෙක් නුඹලා රැඳී සිටියෙහුය. එබැවින් මෙයයි (එම) නැගිටුවනු ලබන (විනිශ්චය) දිනය. නමුත් නුඹලා (මේ බව) නොදැන සිටින්නන් වූහ&quot; යැයි (වැරදිකරුවන් දෙස) පවසති."/>
        <aya index="57" text="එබැවින් එදින අපරාධ කළවුන්ට තමන්ගේ නිදහසට කරුණු දැක්වීම පලක් නොවන්නේය. (අල්ලාහ්ව) තෘප්තියට පත් කරන මෙන් ඔවුන්ගෙන් ආයාචනා ද කරනු නොලබති."/>
        <aya index="58" text="තවද සැබැවින්ම අපි ජනයින්ට මෙම අල් කුර්ආනයෙහි සෑම (ආකාරයේ) උපමාවකින්ම ගෙන හැර පෑවෙමු. තවද (නබිවරය,) නුඹ ඔවුන් වෙත සංඥාවක් ගෙන ගිය ද සැබැවින්ම ප‍්‍රතික්ෂේප කළවුන් &quot;නුඹලා අසත්‍යය ඇති කළවුන් මිස නැතැ&quot;යි පවසති."/>
        <aya index="59" text="මෙලෙසය (අල්ලාහ්ගේ ඒකීයත්වය) නොදැන සිටින්නන්ගේ හදවත් මත අල්ලාහ් මුද්‍රා තබනුයේ."/>
        <aya index="60" text="එබැවින් (නබිවරය, නුඹට ඇති වන පීඩාවන්) නුඹ ඉවසවු. සැබැවින්ම (නුඹට ඇති වීමට තිබෙන ජයග‍්‍රහණය පිළිබඳව) අල්ලාහ්ගේ ප‍්‍රතිඥාව සැබෑය. තවද (නුඹ ඉවසීමෙන් සිටීම පිළිබඳව) තරයේ විශ්වාස නොකරන්නන් නුඹව සුළු කොට සිතිය නොයුතුය."/>
    </sura>
    <sura index="31" name="">
        <aya index="1" text="අලිෆ්,ලාම්,මීම්."/>
        <aya index="2" text="මේවා ප‍්‍රඥාවන්ත ධර්ම පුස්තකයේ වදන්ය."/>
        <aya index="3" text="(එය) සැදැහැමියන්ට මග පෙන්වන්නක් හා දයාවක් වශයෙනි."/>
        <aya index="4" text="ඔවුහු 'සලාතය' ස්ථාපිත කරති. 'zසකාතය' ද දෙති. තවද ඔවුහුමය පරමාන්ත( දින)ය තරයේ විශ්වාස කරන්නන් වන්නේ."/>
        <aya index="5" text="ඔවුහු තම පරමාධිපතිගෙන් වූ ඍජූ මගෙහිය. තවද සැබැවින්ම ඔවුහුමය ජය ලද්දෝ."/>
        <aya index="6" text="(දහම පිළිබඳව) කිසිදු දැනුමකින් තොරව අල්ලාහ්ගේ මාර්ගයෙන් (අන් මිනිසුන්ව) මුළා කිරීමට පුහු වදන් මිලට ගන්නන් ද ඒවා සමච්චලයට ගන්නන් ද මිනිසුන් අතර සිටිති. ඔවුහුමය නින්දනීය දඬුවම ලබන්නන් වන්නේ."/>
        <aya index="7" text="තවද අපගේ වදන් ඔහු කෙරෙහි පාරායනය කරනු ලැබූ විට තමන්ට එය නොඇසුනාක් මෙන් තම දෙකන් හි ඇබයක් ඇත්තන් මෙන් උඩඟුවෙන් හැරී යන්නේය. එබැවින් වේදනීය දඬුවම පිළිබඳව ඔහුට ශුභාරංචි පවසවු."/>
        <aya index="8" text="සැබැවින්ම විශ්වාස කර යහකම් කළවුන් ඔවුනටය පූර්ණ සොම්නසින් යුත් (ස්වර්ග) උයන් ඇත්තේ."/>
        <aya index="9" text="(ඔවුහු) එහි සදාතනිකයින් වෙති. (එය ඔවුනට පොරොන්දු වූ) අල්ලාහ්ගේ සැබෑ ප‍්‍රතිඥාවක් වශයෙනි. තවද ඔහු අති බලසම්පන්නය සර්ව ප‍්‍රඥාවන්තය."/>
        <aya index="10" text="ඔහු නුඹලා දකිමින් සිටින, ආධාරක රහිත වූ අහස් මැව්වේය. තවද මිහිතලය නුඹලා සමග නොසෙලවීමට එහි ස්ථිරසාර දෑ(කඳු) ඇති කළේය. තවද ඔහු එහි සෑම ජීවියෙකුම ව්‍යාප්ත කළේය. තවද අපි අහසින් ජලය පහළ කොට අලංකාර සෑම වර්ගයක්ම එහි හට ගැන්වූයෙමු."/>
        <aya index="11" text="(ප‍්‍රතික්ෂේපකයිනි,) මේවා අල්ලාහ්ගේ මැවීම්ය. එබැවින් ඔහු නොවන (වෙනත්) අය නිර්මාණය කළ දෑ (ඇත්නම් ඒවා) කුමක් දැයි මට පෙන්වවු. නමුත් අපරාධකරුවන් පැහැදිලි මුළාවෙහිය."/>
        <aya index="12" text="සැබැවින්ම අපි 'ලුක්මාන්ට' ප‍්‍රඥාව පිරිනැමුවෙමු. (එබැවින්) &quot;නුඹ අල්ලාහ්ට කෘතඥවන්න&quot;(යැයි පැවසුවෙමු). තවද කවරෙකු (අල්ලාහ්ට) කෘතඥ වන්නේ ද ඔහු කෘතඥ වන්නේ තමන්ටමය. තවද කවරෙකු අකෘතවේදී වන්නේ ද එවිට (දැන ගනු.) සැබැවින්ම අල්ලාහ් අවශ්‍යතාවන්ගෙන් තොරය ප‍්‍රශංසාලාභීය."/>
        <aya index="13" text="'ලුක්මාන්' තම පුතුන්ට උපදෙස් දෙමින් &quot;මාගේ පුතණුවනි, අල්ලාහ්ට ආදේශ නොතබන්න. සැබැවින්ම ආදේශ තැබීම මහත් අපරාධයකි&quot;. යැයි පැවසූ අවස්ථාව (සිහිපත් කරවු)."/>
        <aya index="14" text="තවද අපි මිනිසාට ඔහුගේ දෙමාපියන් පිළිබඳව උපදෙස් කළෙමු. ඔහුව ඔහුගේ මෑණියන් දුෂ්කරතාව පිට දුෂ්කරතාවකින් ඉසිලුවාය. ඔහුගේ කිරි වැරීමේ කාලය වසර දෙකකින්ය. (එබැවින්) &quot;මට ද නුඹගේ දෙමාපියන්ට ද කෘතඥ වවු. (නුඹලා) නැවත යොමු වන ස්ථානය ඇත්තේ මා වෙතමය."/>
        <aya index="15" text="නුඹට දැනුමක් නොමැති යමක්(දෙවියෙක්ව) මා හට ආදේශ තබන්නැ'යි ඔවුන් දෙදෙනා නුඹට බල කරන්නේ නම් (එවන් කටයුත්තක දී) ඔවුන් දෙදෙනාට අවනත නොවවු. මෙලොවෙහි ඔවුන් සමඟ යහ අයුරින් ඇසුරු කරවු. කවරෙකු මා වෙත නැඹුරු වූයේ ද ඔහුගේ මග පිළිපදිවු. පසුව නුඹලාගේ නැවත පැමිණීම මා වෙතය. එවිට නුඹලා කරමින් සිටි දෑ පිළිබඳව නුඹලාට මා දන්වන්නෙමි.&quot; (යැයි අපි මිනිසාට පැවසුවෙමු.)"/>
        <aya index="16" text="(තවද ලුක්මාන් තම පුතුට මෙසේ පැවසුවේය.) මාගේ පුතණුවනි, &quot;එය( එනම්, නුඹ කළ යහ හෝ අයහ) අබ ඇටයක තරම් වී එය ගල් පර්වතයක් තුළ හෝ අහස්හි හෝ මිහිතලයේ හෝ වුව ද එය අල්ලාහ් (විනිශ්චය සඳහා) ගෙන එන්නේමය. සැබැවින්ම අල්ලාහ් අනුඥානවන්තය අභිඥානවන්තය.&quot;"/>
        <aya index="17" text="මාගේ පුතණුවනි, 'සලාතය' ස්ථාපිත කරවු. (සෙස්සන්ට) යහපත අණ කරවු. අයහපතින් වළක්වාලවු. (එවිට) නුඹට අත් වන දෑ කෙරෙහි ඉවසවු. සැබැවින්ම ඒවා (ප‍්‍රතිඵල ලබන) ස්ථීරසාර කරුණු අතුරිනි.&quot;"/>
        <aya index="18" text="&quot;තවද මිනිසුන්ගෙන් නුඹගේ කම්මුල (අහංකාරයෙන්) හරවා නොගනිවු. මිහිතලයේ උඩඟු ලීලාවෙන් නොඇවිදිවු. සැබැවින්ම අල්ලාහ් ගර්වයෙන් යුතුව පුරසාරම් දොඩන්නන්ව ප‍්‍රිය නොකරන්නේය.&quot;"/>
        <aya index="19" text="&quot;තවද නුඹගේ ඇවිදීමෙහි (විනීතව) මධ්‍යස්ථ වවු. නුඹගේ හඬ අවම කර ගනිවු. සැබැවින්ම හඬ අතුරින් ඉතා පිළිකුල් සහගත වන්නේ බූරුවන්ගේ හඬයි.&quot;"/>
        <aya index="20" text="අහස්හි ඇති දෑ හා මිහිතලයෙහි ඇති දෑ සැබැවින්ම අල්ලාහ් නුඹලාට වසඟ කර දී ඇති බව ද තම දායාදයන් නුඹලාට බාහිරව ද අධ්‍යාත්මිකව ද පරිපූර්ණ කොට ඇති බව ද නුඹලා නොදුටුවෙහු ද? එහෙත් (තමන් පවසන දෑ පිළිබඳව) කිසිදු දැනුමකින් තොරව ද ('රසූල්වරයෙකුගේ') මග පෙන්වීමකින් තොරව ද ආලෝකමත් ධර්ම පුස්තකයකින් තොරව ද අල්ලාහ් පිළිබඳව තර්ක කරන්නන් මිනිසුන් අතර වෙති."/>
        <aya index="21" text="&quot;නුඹලා අල්ලාහ් පහළ කළ දෑ පිළිපදිවු&quot; යැයි ඔවුනට කියනු ලැබූ විට &quot;නැත. අපගේ මුතුන්මිත්තන් කවර දෙයක් මත (සිටිනු) අපි දුටුවෙමුද එය අපි පිළිපදින්නෙමු&quot; යැයි පැවසුවෝය. 'ෂෙයිතාන්' ඔවුන්ව ඇවිළෙන ගින්නේ දඬුවම වෙත කැඳවමින් සිටියදීත් (නුඹලා මුතුන්මිත්තන්ව පිළිපදින්නේ ද? යන්නෙන් විමසනු ලැබේ.)"/>
        <aya index="22" text="කවරෙකු සැදැහැමියෙකු ලෙස තම මුහුණ අල්ලාහ්ට අවනත කරවන්නේ ද ඔහු ස්ථීර කඹයක් දැඩිව අල්ලා ගත්තේමය. තවද (සියලු) කරුණු වල අවසානය අල්ලාහ් වෙතමය."/>
        <aya index="23" text="තවද කවරෙකු ප‍්‍රතික්ෂේප කරන්නේ ද ඔහුගේ ප‍්‍රතික්ෂේපය නුඹව දුකට පත් නොකළ යුතුය. (මන්දයත්) ඔවුන්ගේ නැවත පැමිණීම අප වෙතය. එවිට ඔවුන් කළ දෑ පිළිබඳව අපි ඔවුනට දන්වන්නෙමු. සැබැවින්ම අල්ලාහ් හදවත්හි ඇති දෑ පිළිබඳව සර්වඥය."/>
        <aya index="24" text="ඔවුනට (මෙලොවෙහි) ස්වල්ප කාලයක් භුක්ති විඳින්නට සලස්වන්නෙමු. පසුව ඔවුන්ව (මතු ලොවෙහි) දැඩි වේදනාවට හෙළා දමන්නෙමු."/>
        <aya index="25" text="(නබිවරය) &quot;අහස් හා මිහිතලය මැව්වේ කවුරුන්දැ&quot;යි නුඹ ඔවුන්ගෙන් විමසුවේ නම් &quot;අල්ලාහ්&quot; යැයි සැබැවින්ම ඔවුහු පවසන්නෝය. &quot;සියලු ප‍්‍රශංසා අල්ලාහ් (පමණක්) සතුය&quot; යැයි පවසවු. නමුත් ඔවුන්ගෙන් බහුතරය (ඒ බව) නොදන්නෝය."/>
        <aya index="26" text="අහස්හි හා මිහිතලයේ ඇති (සියලු) දෑ අල්ලාහ් සතුය. සැබැවින්ම අල්ලාහ්, ඔහුමය සර්ව පොහොසත් ප‍්‍රශංසාලාභී වන්නේ."/>
        <aya index="27" text="සැබැවින්ම මිහිතලයේ ඇති ගස් පන්හිඳ වල් වශයෙන් ද මහ මුහුද ඉන් පසු තවත් මුහුදු හතක් එයට (තීන්ත වශයෙන්) උදව් කළ ද අල්ලාහ්ගේ (මහිමය හා දායාදයන් පිළිබඳ) වදන් (ලියා) අවසන් නොවන්නේය. සැබැවින්ම අල්ලාහ් අති බලසම්පන්නය ප‍්‍රඥාවන්තය."/>
        <aya index="28" text="නුඹලා (සියල්ලන්වම) මැවීම හා නුඹලාව (මළවුන්) යළි නැගිටුවීම (අල්ලාහ්ට) එකම ආත්මයක් (මැවීම හා යළි නැගිටුවීම) මෙන් මිස නැත. සැබැවින්ම අල්ලාහ් සර්ව ශ‍්‍රාවකය සර්ව සුපරික්ෂාකාරීය."/>
        <aya index="29" text="සැබැවින්ම අල්ලාහ් රාත‍්‍රිය දහවලෙහි ඇතුළු කරන බව ද දහවල රාත‍්‍රියෙහි ඇතුළු කරන බව ද හිරු හා චන්ද්‍රයා ඒවා සියල්ල නියමිත කාලයක් දක්වා ගමන් කරන්නක්ව ඔහු (තම ආධිපත්‍යය යටතේ) වසඟ කළ බව ද අල්ලාහ් නුඹලා කරමින් සිටින දෑ පිළිබඳව අභිඥානවන්ත බව ද නුඹ නොදුටුවෙහි ද?"/>
        <aya index="30" text="ඒවා (මෙලෙස සිදු වනුයේ) අල්ලාහ්, ඔහුමය සත්‍යය වන බැවින් ද ඔවුන් ඔහු හැර කැඳවන දෑ නිෂ්ඵල බැවින් ද අල්ලාහ් ඔහුමය උත්තරීතර අති ශ්‍රේෂ්ඨ වන බැවින් ද (නුඹලා දැන ගැනීම සඳහා) වේ."/>
        <aya index="31" text="අල්ලාහ්ගේ සංඥා නුඹලාට පෙන්වනු පිණිස සැබැවින්ම ඔහුගේ භාග්‍යයෙන් මුහුදෙහි නැව් යාත‍්‍රා කරනු නුඹ නොදුටුවෙහි ද? සැබැවින්ම එහි කෘතඥ පූර්වක දැඩි ඉවසිලිවන්ත සෑම කෙනෙකුටම ආදර්ශයන් ඇත."/>
        <aya index="32" text="උඩු වියන් මෙන් රළ ඔවුන්ව(ප‍්‍රතික්ෂේපකයින්ව) වසා ගත් විට ඔවුන් දහමෙහි අල්ලාහ්ට චිත්ත පාරිශුද්ධියෙන් යුතුව ඔහුව අයැදිති. ගොඩ බිමට ඔවුන්ව ආරක්ෂා සහිතව ගෙන ආ විට ('ඊමානය' හා ප‍්‍රතික්ෂේපය අතර) මධ්‍යස්ථව කටයුතු කරන්නන් ද (තම ප‍්‍රතික්ෂේපයේම නියැළෙන්නන් ද) ඔවුන් අතුරින් සිටිති. තවද ගුණමකු මහා වංචනිකයින් මිස (වෙනත් කිසිවෙකු) අපගේ සංඥා ප‍්‍රතික්ෂේප නොකරන්නේය."/>
        <aya index="33" text="මිනිසුනි, නුඹලාගේ පරමාධිපතිට බිය භක්තිමත් වවු. තවද කිසිදු පියෙකු තම පුතුට යම් ප‍්‍රයෝජනයක් කිරීමට නොහැකි හා කිසිදු පුතෙකු තම පියාට යම් ප‍්‍රයෝජනයක් කරන්නෙකු විය නොහැකි (විනිශ්ච) දිනයකට බිය වවු. සැබැවින්ම අල්ලාහ්ගේ ප‍්‍රතිඥාව සැබෑවකි. එබැවින් සැබැවින්ම මෙලොව ජීවිතය නුඹලාව රවටා නොදැමිය යුතුය. තවද රවටන්නා(ෂෙයිතාන්) ද අල්ලාහ් පිළිබඳව නුඹලාව නොරැවටිය යුතුය."/>
        <aya index="34" text="සැබැවින්ම (ලොව අවසන්) හෝරාවෙහි ඥානය ඇත්තේ අල්ලාහ් අබියසමය. තවද ඔහු වර්ෂාව පතිත කරවන්නේය. තවද ඔහු ගර්භාෂයන්හි ඇති දෑ දන්නේය. කිසිදු ආත්මාවක් එය හෙට දින උපයන්නේ කුමක් දැ'යි නොදන්නේය. කිසිදු ආත්මාවක් කවර භූමියක එය මරණයට පත් වන්නේ දැ'යි නොදන්නේය. සැබැවින්ම අල්ලාහ් සර්වඥය අභිඥානවන්තය."/>
    </sura>
    <sura index="32" name="">
        <aya index="1" text="අලිෆ්,ලාම්,මීම්."/>
        <aya index="2" text="(මෙම) ධර්ම පුස්තකය පහළ කිරීම එහි කිසිදු සැකයක් නොමැතිව විශ්වයන්ගේ පරමාධිපතිගෙන් වූවකි."/>
        <aya index="3" text="එහෙත් 'ඔහු('මුහම්මද්') එය ගෙතුවේ' යැයි (ප‍්‍රතික්ෂේපක) ඔවුහු පවසන්නෝ ද? (එසේ) නැත. නුඹට පෙර කිසිදු අවවාදකරන්නෙකු නොපැමිණි පිරිසකට නුඹ අවවාද කරනු පිණිස මෙය නුඹගේ පරමාධිපතිගෙන් වූ සත්‍යයකි. (එමගින්) ඔවුන් යහමග ලැබිය හැකිය."/>
        <aya index="4" text="අල්ලාහ්, ඔහුමය අහස් හා මිහිතලය ද ඒ දෙක අතර ඇති දෑ ද දින සයකින් මැව්වේ. පසුව ඔහු 'අර්ෂය' මත (ඔහුගේ ගෞරවයට සුදුසු අයුරින්) &quot;ඉස්තිවා&quot; විය. ඔහු හැර කිසිදු භාරකරුවෙකු හෝ (නුඹලා වෙනුවෙන්) ඇයැද සිටින්නෙකු හෝ නුඹලාට නොමැත. (ඒ පිළිබඳව) නුඹලා සිහිපත් නොකරන්නෙහු ද?"/>
        <aya index="5" text="ඔහු අහසේ සිට මිහිතලය දක්වා (සෑම) කරුණ(ක්ම) සැලසුම් කරන්නේය. පසුව (ලොවෙහි) නුඹලා ගණනය කරන දෑ අනුව අවුරුදු දහසක තරම් (දීර්ඝ) වන (එක්) දිනක එය (එනම් සැලසුම් කරන ලද එම කරුණු) ඔහු වෙත නැගී යන්නේය."/>
        <aya index="6" text="ඔහු අදෘශ්‍යමාන දෑ හා දෘශ්‍යමාන දෑ දන්නාය. අති බලසම්පන්නය පරම කරුණාභරිතය."/>
        <aya index="7" text="ඔහු තමන් මැවූ සියල්ල අලංකාරමත් කළේය. තවද ඔහු මිනිසාගේ('ආදම්ගේ') මැවීම (පෙර නිදසුනකින් තොරව) මැටියෙන් උත්පාදනය කළේය."/>
        <aya index="8" text="පසුව තුච්ඡ ජලයෙන් යුත් සාරයකින්(ශුක‍්‍රාණු බිදුවෙන්) ඔහුගේ(ආදම්ග) පරපුර (වන මිනිස් සමූහයාව) ඔහු ඇති කළේය."/>
        <aya index="9" text="පසුව ඔහු(අල්ලාහ්) ඔහුව නිසි අයුරින් හැඩ ගන්වා ඔහු(ආදම්) තුළ තම 'රූහ'යෙන් පිඹුවේය. තවද ඔහු නුඹලාට ශ‍්‍රවණ ද දෘෂ්ටි ද හදවත් ද ඇති කළේය. (නමුත්) ඉතා ස්වල්පයකි නුඹලා කෘතවේදි වනුයේ."/>
        <aya index="10" text="&quot;මිහිතලයේ අපි (මරණයට පත් වී) නැති වී ගිය පසු සැබැවින්ම අපි (නැවත) නව මැවුමක (නැගිට) වන්නෙමු දැ?&quot;යි ඔවුහු විමසුවෝය. එහෙත් (ඇත්තෙන්ම) ඔවුහු තම පරමාධිපතිගේ හමුවීම ප‍්‍රතික්ෂේප කරන්නන් වූහ."/>
        <aya index="11" text="(නබිවරය,) නුඹලා කෙරෙහි පවරන ලද මරණයට භාර 'මලක්වරයා' නුඹලාව මරණයට පත් කරන්නේය. පසුව නුඹලාගේ පරමාධිපති වෙත නුඹලා නැවත යොමු කරනු ලබන්නෙහුය.&quot; යැයි පවසවු."/>
        <aya index="12" text="වරදකරුවන් තම පරමාධිපති අබියස &quot;අපගේ පරමාධිපතියාණනි, අපි (සත්‍යය) දුටුවෙමු. තවද අපි (සත්‍යය) ඇසුවෙමු. එබැවින් අපව (ලොවට) නැවත යවනු මැනව. අපි යහකම් කරන්නෙමු. සැබැවින්ම අපි තරයේ විශ්වාස කරන්නන් වන්නෙමු&quot; යැයි (පවසමින්) තම හිස් නමා සිටින අවස්ථාවෙහි නුඹ (ඔවුන්ව) දුටුවේ නම් (පහත් දැයක් ලෙස එය නුඹ දැක ගනු ඇත.)"/>
        <aya index="13" text="අප අභිමත කළේ නම් සෑම ආත්මයකටම එහි යහ මග පිරිනමන්නට තිබුණි. නමුත් &quot;(පාපතර) මිනිසුන් හා 'ජින්වරුන්' සියල්ලන්ගෙන් මම නිරය පුරවන්නෙමි&quot; යන මාගෙන් වූ වදන ස්ථිර විය."/>
        <aya index="14" text="නුඹලාගේ මෙදින මුණගැසීම නුඹලා අමතක කළ හේතුවෙන් නුඹලා (දැන් දඬුවම) රස විඳිවු. (අද දින) සැබැවින්ම අප ද නුඹලාව අතහැර දැමුවෙමු. තවද නුඹලා කරමින් සිටි දෑ හේතුවෙන් සදාතනික දඬුවම රස විඳිවු. (යැයි ඔවුනට පවසනු ලැබේ.)"/>
        <aya index="15" text="අපගේ වදන් විශ්වාස කරනුයේ ඒවායින් උපදෙස් ලැබූ විට 'සුජූද්' කරන්නන් ලෙස වැටී උඩඟු නොවූවන් ලෙස තම පරමාධිපතිගේ ප‍්‍රශංසාවෙන් (ඔහුව) පිවිතුරු කරන්නන්ය."/>
        <aya index="16" text="(රාත‍්‍රී නැමදුම සඳහා) ඔවුන්ගේ ඉලපත් නිදි යහනින් ඉවත්ව පවතියි. ඔවුහු බියෙන් හා අපේක්ෂාවෙන් තමන්ගේ පරමාධිපතිව අයැදිමින් සිටිති. තවද අපි ඔවුනට දුන් දැයින් වියදම් කරති."/>
        <aya index="17" text="ඔවුන් කරමින් සිටි දෑ සඳහා ප‍්‍රතිඵලයක් වශයෙන් ඔවුන් සඳහා (ස්වර්ගයේ) සඟවා ඇති නෙතට දැකුම් කලු දෑ කිසිදු ආත්මයක් නොදන්නේය."/>
        <aya index="18" text="කවුරුන් විශ්වාසිකයෙකුව සිටින්නේ ද ඔහු පාපියෙකුව සිටින්නෙකු මෙන් වන්නේ ද? ඔවුන් එක සමාන නොවෙති."/>
        <aya index="19" text="විශ්වාස කර යහකම් කළවුන් පිළිබඳව (සඳහන් කරන්නේ) නම් ඔවුනට ඔවුන් කරමින් සිටි (යහ) දෑ හේතුවෙන් සංග‍්‍රහයක් වශයෙන් ලැඟුම් ගන්නා (ස්වර්ග) උයන් ඇත්තේය."/>
        <aya index="20" text="තවද පාපකම් කළවුන් පිළිබඳව (සඳහන් කරන්නේ) නම් ඔවුන්ගේ ලැඟුම් ස්ථානය (නිරයේ) ගින්නය. එයින් ඔවුන් බැහැර වන්නට සිතූ සෑම මොහොතකම ඔවුන්ව එහි නැවත යොමු කරනු ලැබ &quot;නුඹලා අසත්‍යය කරමින් සිටි නිරයේ වේදනාව රස විඳිවු&quot; යැයි ඔවුනට කියනු ලැබේ."/>
        <aya index="21" text="ඔවුන් (පශ්චාත්තාප වී සත්‍යය වෙත) නැවත නැඹුරු වනු පිණිස (මතු ලොව) ඉමහත් දඬුවමට පෙර (ලොවෙහි) අල්ප දඬුවමින් රස විඳින්නට සලස්වන්නෙමු."/>
        <aya index="22" text="තවද තම පරමාධිපතිගේ වදන් මගින් උපදෙස් ලැබ පසුව එයින් පිටුපා යන්නාට වඩා අපරාධකරුවා කවරෙකු ද? සැබැවින්ම අපි වරදකරුවන්ගෙන් පළිගන්නන් වන්නෙමු."/>
        <aya index="23" text="(නබිවරය,) සැබැවින්ම අපි 'මූසාට' ධර්ම පුස්තකය ප‍්‍රදානය කළෙමු. (නුඹ හා) ඔහුගේ හමුව පිළිබඳව නුඹ සැකයේ පසු නොවවු. තවද අපි ඔහුව 'ඉස්රාඊල්ගේ' දරුවනට මග පෙන්වන්නෙකු ලෙස පත් කළෙමු."/>
        <aya index="24" text="තවද ඔවුන් අපගේ වදන් තරයේ විශ්වාස කරමින් (ප‍්‍රතික්ෂේපකයින්ගේ හිංසා පීඩා) ඉවසා සිටිය දී අපගේ නියෝගයන්ට අනුව මග පෙන්වන නායකයින් ඔවුන් අතුරින් අපි පත් කළෙමු."/>
        <aya index="25" text="සැබැවින්ම නුඹගේ පරමාධිපති, ඔවුන් කවර දෙයක් විෂයෙහි මතභේද ඇති කර ගනිමින් සිටියේ ද එම විෂයෙහි (මළවුන්) නැගිටුවනු ලබන දිනයේ ඔවුන් අතර ඔහු විනිශ්චය කරන්නේය."/>
        <aya index="26" text="මොවුනට පෙර වූ (ප‍්‍රතික්ෂේපක) පරම්පරාවන් කොපමණක් අපි විනාශ කර තිබීම මොවුනට මග පෙන්වූයේ නැති ද? (විනාශ වූ) ඔවුන්ගේ වාසස්ථානයන්හි (කිසිදු අවබෝධයකින් තොරව) මොවුහු ඇවිද යන්නෝය. සැබැවින්ම එහි සංඥා ඇත. එබැවින් ඔවුහු සවන් යොමු නොකරන්නෝ ද?"/>
        <aya index="27" text="වියළී ගිය භූමියට ජලය ගෙන යන්නේ අපම බව ඔවුන් නොදන්නේ ද? පසුව එයින් අපි ඔවුන් ද ඔවුන්ගේ පශු කුලයට අයත් සතුන් ද අනුභව කරන වගාවන් පිට කරන්නෙමු. (මේ පිළිබඳව) ඔවුන් සුපරික්ෂාකාරී නොවන්නෝ ද?"/>
        <aya index="28" text="තවද &quot;නුඹලා සත්‍යවාදීන්ව සිටියෙහු නම් මෙම විනිශ්චය කවදා දැ&quot;යි (ප‍්‍රතික්ෂේපක) ඔවුහු (නුඹගෙන්) විමසන්නෝය."/>
        <aya index="29" text="(නබිවරය,) &quot;ප‍්‍රතික්ෂේප කළවුනට විනිශ්චය දිනයේ දී ඔවුන් විශ්වාස කිරීම ප‍්‍රයෝජනවත් නොවනු ඇත. තවද ඔවුහු අවකාශය දෙනු නොලබන්නෝය.&quot; යැයි (ඔවුනට) පවසවු."/>
        <aya index="30" text="එබැවින් නුඹ ඔවුන්ව නොසලකා හරිවු. තවද (ඔවුනට හිමි දඬුවම) නුඹ බලාපොරොත්තු වවු. සැබැවින්ම ඔවුන් ද (නුඹ විනාශ වේ යැයි) බලාපොරොත්තු වන්නන්ය."/>
    </sura>
    <sura index="33" name="">
        <aya index="1" text=" නබිවරය, අල්ලාහ්ට බිය භක්තිමත් වවු. තවද ප‍්‍රතික්ෂේපකයින්ව හා ආත්ම වංචනිකයන්ව අනුගමනය නොකරවු. සැබැවින්ම අල්ලාහ් සර්වඥ, සර්ව ප‍්‍රඥාවන්ත විය."/>
        <aya index="2" text=" තවද නුඹගේ පරමාධිපතිගෙන් නුඹ වෙත දේව පණිවිඩ ලෙස පහළ කරනු ලැබූ දෑ(අල් කුර්ආනය) නුඹ අනුගමනය කරවු. සැබැවින්ම අල්ලාහ් නුඹලා කරන දෑ පිළිබඳව අභිඥානවන්තයා විය."/>
        <aya index="3" text=" තවද නුඹ අල්ලාහ් කෙරෙහිම (සියල්ල) භාර කරවු. භාරකරුවෙකු වශයෙන් අල්ලාහ් ප‍්‍රමාණවත් විය."/>
        <aya index="4" text="අල්ලාහ් මිනිසෙකුට ඔහුගේ අභ්‍යන්තරයෙහි හදවත් දෙකක් ඇති නොකළේය. තවද නුඹලාගේ බිරින්දෑවරුන් අතුරින් නුඹලා කවුරුන්හට ('නුඹ මාගේ මවගේ පිට මෙන් සමාන' යැයි පවසා) ලිහාර් කරන්නේ ද ඔවුන්ව නුඹලාගේ මෑණියන් බවට ඔහු(අල්ලාහ්) පත් නොකළේය. තවද (නුඹලා දරුකමට) හදාවඩා ගත් නුඹලාගේ දරුවන්ව නුඹලාගේ(ම) පුතුන් බවට ඔහු පත් නොකළේය. මේවා (හුදෙක්) නුඹලාගේ මුවින් (පිට වන්නා) වූ නුඹලාගේ ප‍්‍රකාශය වේ. තවද අල්ලාහ් සත්‍යය ප‍්‍රකාශ කරන්නේය. තවද (ඍජු)මග පෙන්වනුයේ ඔහුමය."/>
        <aya index="5" text="නුඹලා ඔවුන්ව(දරුකමට හදා වඩාගත් දරුවන්ව) ඔවුන්ගේ(ම) පියවරුන්(ගේ නම්) සමග (වාසගම ලෙස සම්බන්ධ කර) අමතවු. එයමය අල්ලාහ් අබියස ඉතා යුක්තිගරුක වන්නේ. තවද නුඹලා ඔවුන්ගේ පියවරුන්ව නොදන්නේ නම් එවිට (ඔවුන්) දහමෙහි නුඹලාගේ සහෝදරයන් ද මිත‍්‍රයන් ද වන්නෝය. තවද එ(සේ ඇමතීමෙ)හි නුඹලා වැරදීමකින් කළ දෑහි නුඹලාට පාපයක් නොමැත. නමුත් නුඹලාගේ හදවත් ඕනෑකමින් සිදු කළ දෑහි (මිස)ය. තවද අල්ලාහ් අති ක්ෂමාශීලී පරම කරුණාභරිත විය."/>
        <aya index="6" text="නබිවරයා විශ්වාසිකයින් තුළ ඔවුන්ගේ ආත්මයන්ට වඩා ඉතා උතුම් (වි)ය. තවද ඔහුගේ භාර්යාවන් ඔවුන්ගේ(විශ්වාසිකයින්ගේ) මෑණිවරුන්ය. තවද අල්ලාහ්ගේ ධර්ම පුස්තකයෙහි (තීරණයට අනුව අනෙකුත්) විශ්වාසිකයින් හා දේශාන්තරණය කළවුන්ට වඩා ලේ ඥාතීන්, ඔවුන් සමහරුන් සමහරුන්ට (දේපළ උරුමකම් පෑමෙහි) ඉතා සුදුසුකම් ඇත්තන්ය. (නමුත්) නුඹලාගේ සමීපතයින්ට නුඹලා (අවසන් කැමැත්ත පරිදි) යහපතක් කරන්නේ නම් මිස. එය පුස්තකයෙහි(ලව්හුල් 'මහ්ෆූල්' නම් ආරක්ෂිත ඵලකයෙහි) ලේඛනගත කරනු ලැබූවක් විය."/>
        <aya index="7" text="අපි නබිවරුන්ගෙන් ඔවුන්ගේ ප‍්‍රතිඥාව ගත් අවස්ථාව (සිහිපත් කරවු). තවද (නබිවරය,) නුඹගෙන් ද 'නූහ්ගෙන්' ද 'ඉබ්රාහීම්ගෙන්' ද 'මූසාගෙන්' ද 'මර්යම්ගේ' පුත් 'ඊසාගෙන්' ද (ඔවුන්ගේ ප‍්‍රතිඥාව ගත් අවස්ථාව සිහිපත් කරවු). තවද අපි ඔවුන්ගෙන් ස්ථිර වූ ප‍්‍රතිඥාවක් ගත්තෙමු."/>
        <aya index="8" text="(නබිවරුන් වන) සත්‍යවන්තයින්ගෙන් ඔවුන්ගේ සත්‍යය('නබිත්වය') පිළිබඳව ඔහු(අල්ලාහ් විනිශ්චය දින) විමසනු පිණිස( ප‍්‍රතිඥා ගත්තේ)ය. තවද ප‍්‍රතික්ෂේපකයින්ට ඔහු වේදනීය දඬුවමක් සූදානම් කර ඇත."/>
        <aya index="9" text="විශ්වාස කළවුනි, (සතුරු) සේනාංකයන් නුඹලා වෙත (පහර දීමට) පැමිණි අවස්ථාවේ නුඹලා කෙරෙහි අල්ලාහ්( කළ ඔහු)ගේ භාග්‍යය සිහිපත් කරවු. එවිට (දැඩි) සුළඟක් ද නුඹලා නොදුටු ('මලක්වරුන්ගේ') සේනාංකයන් ද ඔවුන් කෙරෙහි අපි යැව්වෙමු. තවද අල්ලාහ් නුඹලා කරන දෑ පිළිබඳව සර්ව සුපරික්ෂාකාරී විය."/>
        <aya index="10" text="නුඹලාට ඉහළින් ද නුඹලාට පහළින් ද ඔවුන් නුඹලා වෙත පැමිණි අවස්ථාව ද (බියෙන්) බැල්ම (සතුරන් වෙත) යොමු වී හදවත් උගුරු දණ්ඩ දක්වා පැමිණි අවස්ථාව ද අල්ලාහ් පිළිබඳව නුඹලා (විවිධ) සිතුවිලි සිතමින් සිටි අවස්ථාව ද (සිහිපත් කරවු)."/>
        <aya index="11" text="එහිදී විශ්වාසිකයින්ව පිරික්සුමට ලක් කොට ඔවුහු දැඩි කම්පනයකින් කම්පනයට පත් කරනු ලැබූහ."/>
        <aya index="12" text="ආත්ම වංචනිකයන් හා තම හදවත්හි ව්‍යාධියක් ඇත්තවුන් &quot;අල්ලාහ් හා ඔහුගේ 'රසූල්වරයා' රැවටීමක් මිස (අන් කිසිවක්) අපට ප‍්‍රතිඥා නොදුන්නෝයැ&quot;යි පැවසූ අවස්ථාව ද (සිහිපත් කරවු)."/>
        <aya index="13" text="තවද ඔවුන් අතුරින් පිරිසක් &quot;යස්රිබ්(මදීනා) වැසියනි, නුඹලාට (මෙහි) රැඳී සිටීමට ස්ථානයක් නොමැත. එබැවින් නුඹලා නැවත හැරී යවු.&quot; යැයි පැවසූ අවස්ථාව (සිහිපත් කරවු). තවද ඔවුන් අතුරින් පිරිසක් &quot;සැබැවින්ම අපගේ නිවෙස් අනාරක්ෂිත යැ&quot;යි පවසා නබි තුමාණන්ගෙන් (යුද පිටියෙන් නැවත හැරී යෑමට) අනුමැතිය පතමින් සිටියෝය. (එනමුත්) ඒවා අනාරක්ෂිතව නොමැත. ඔවුන් (එමගින් යුද බිමෙන්) පලා යෑම මිස නොපතන්නෝය."/>
        <aya index="14" text="තවද එ(ම මදීනාවෙ)හි සෑම දිශාවකින්ම ඔවුන්(ආත්ම වංචනිකයන්) වෙත (සතුරු සේනාංකයන්) පිවිසෙනු ලැබ පසුව ඔවුන්ගෙන් (මුස්ලිම්වරුන්ට විරුද්ධව) ව්‍යසන ඇති කරලීමට ඉල්ලා සිටිනු ලැබුවේ නම් ඔවුහු එය කරන්නෝමය. තවද ඔවුන් මද( වේලාව)ක් මිස එහි(නිවෙස්හි ආරක්ෂාව සඳහා) රැඳී නොසිටින්නෝය."/>
        <aya index="15" text="තවද (සතුරන්ට පිටුපා) පසුපස හැරී (පලා) නොයන බව ඔවුන්(ආත්ම වංචනිකයන්) මීට පෙර සැබැවින්ම අල්ලාහ්ට ප‍්‍රතිඥා දෙන්නන් විය. තවද අල්ලාහ්ට දුන් ප‍්‍රතිඥාව (විනිශ්චය දින) ප‍්‍රශ්න කරනු ලබන්නක් වේ."/>
        <aya index="16" text="(නබිවරය, ආත්ම වංචනිකයන්ට) පවසවු &quot;නුඹලා මරණයෙන් හෝ ඝාතන(යට බි)යෙන් පලා යන්නේ නම් (එසේ) පලා යෑම නුඹලාට ඵලක් නොදෙන්නේමය. (එසේ පලා ගියේ නම්) එවිට (ජීවිතයෙහි ඉතිරිව ඇති) ස්වල්ප( කාල)යක් මිස නුඹලා වින්දනය නොලබන්නෝය.&quot;"/>
        <aya index="17" text="(නබිවරය,) නුඹ පවසවු &quot;ඔහු(අල්ලාහ්) නුඹලාට අයහපතක් (කිරීමට) පැතුවේ නම් හෝ නුඹලාට කරුණාවක් (දැක්වීමට) පැතුවේ නම් නුඹලාව අල්ලාහ්ගෙන් වළක්වන්නා කවුරුන් ද? තවද අල්ලාහ් හැර ඔවුනට භාරකරුවෙකු හෝ උදව්කරුවෙකු ඔවුහු නොලබන්නෝය.&quot;"/>
        <aya index="18" text="නුඹලා අතුරින් (යුද්ධයට යෑමෙන්) වළක්වන්නන්ව ද තමන්ගේ සහෝදරයින්ට &quot;(මුස්ලිම්වරුන් සමග නොගොස්) අප වෙත පැමිණෙවු&quot; යැයි පවසන්නන්ව ද අල්ලාහ් මැනවින් දන්නේය. තවද (ආත්ම වංචනිකයින්ගෙන්) ස්වල්ප දෙනෙකු මිස යුද්ධයට නොපැමිණෙන්නෝය."/>
        <aya index="19" text="(එසේ ඔවුන් යුද්ධයට පැමිණෙන්නේ) නුඹලා කෙරෙහි මසුරුකම් පා( නුඹලාගේ 'ගනීමත්' නම් යුද්ධයෙන් ලැබූ වස්තූන් රැස් කර ග)න්නන් ලෙසය. තවද (ඔවුන්ට සතුරන් කෙරෙහි) බිය පැමිණි කල්හි මරණය හේතුවෙන් සිහිමුර්ඡා වූවෙකු සේ ඔවුන්ගේ දෑස් කැරකෙමින් ඔවුන් නුඹ දෙස බලන්නන් ලෙස නුඹ ඔවුන්ව දකින්නෙහිය. පසුව (ඔවුන් වෙතින්) බිය පහ වූ කල්හි යහ දෑ(යුද්ධයෙන් ලැබූ වස්තූන්) කෙරෙහි මසුරුකමින් යුතුව තියුණු දිවවල් වලින් (පවසන ලද වදන් වලින්) නුඹලාව රිදවන්නෝය.ඔවුන් (සැබෑ ලෙස) විශ්වාස නොකළෝය. එබැවින් අල්ලාහ් ඔවුන්ගේ (යහ) කි‍්‍රයාවන් නිෂ්ඵල කළේය. තවද එය අල්ලාහ් කෙරෙහි පහසු (කටයුත්තක්) විය."/>
        <aya index="20" text="(සතුරු) සේනාංකයන් (යුද්ධය අවසන් වී නැවත හැරී ගිය පසු ද තවමත් හැරී) නොගියේ යැයි ඔවුන්(ආත්ම වංචනිකයින්) සිතන්නෝය. (සතුරු) සේනාංකයන් (යළි යුද බිමට) පැමිණෙන්නේ නම් ඔවුන්(ආත්ම වංචනිකයින් යුද්ධයට නොගොස්) ගම්බද අරාබිවරුන් අතර නැවතී සිට (අන් අයගෙන් යුද බිමේ සිදුවන) නුඹලාගේ පුවත් පිළිබඳව විමසීමට ආශා කරන්නෝය. තවද ඔවුන් නුඹලා අතර සිටිය ද සුළු වශයෙන් මිස යුද නොකරන්නෝය."/>
        <aya index="21" text="සැබැවින්ම අල්ලාහ්ගේ 'රසූල්වරයා' තුළ නුඹලාට අලංකාරවත් ආදර්ශයක් ඇත. එනම් (එය ඇත්තේ) අල්ලාහ්ව ද පරමාන්ත දිනය ද අපේක්ෂා කොට අල්ලාහ්ව අධික ලෙස මෙනෙහි කරන්නන්ටය."/>
        <aya index="22" text="විශ්වාසවන්තයින් (සතුරු) සේනාංකයන් දුටු කල්හි &quot;අල්ලාහ් හා ඔහුගේ රසූල්වරයා අපහට ප‍්‍රතිඥා දුන් දෑ මෙයයි. තවද අල්ලාහ් ද ඔහුගේ රසූල්වරයා ද සත්‍යය පැවසුවේ යැ&quot;යි ඔවුහු පැවසුවෝය. තවද විශ්වාසය හා අවනතභාවය මිස එය ඔවුනට (අන් කිසි දැයක්) අධික නොකළේය."/>
        <aya index="23" text="තමන් කුමක් කෙරෙහි අල්ලාහ්ට ගිවිසුම් කළේද එය සත්‍යය කළ පිරිමින් (සමහරක්) විශ්වාසවන්තයින් අතුරින් වෙති. එබැවින් ඔවුන් අතුරින් තමන්ගේ ගිවිසුම(අල්ලාහ්ගේ මාර්ගයේ දිවි පිදීම) ඉටු කළවුන් ද වෙති. තවද ඔවුන් අතුරින් (එම දිවි පිදීම) බලාපොරොත්තුවන්නන් ද වෙති. තවද ඔවුන් (තමන්ගේ ගිවිසුමෙහි කිසිදු) වෙනස් කිරීමක් වෙනස් නොකළෝමය."/>
        <aya index="24" text="(මේ සියල්ල සිදු වූයේ) සත්‍යවන්තයින්ට තමන්ගේ සත්‍යය වෙනුවෙන් අල්ලාහ් ප‍්‍රතිඵල පිරිනැමීම පිණිස හා ආත්ම වංචනිකයින්ට ඔහු අභිමත කළේ නම් දඬුවම් දීම පිණිස හෝ ඔවුන් කෙරෙහි පශ්චාත්තාපය පිළිගැනීම පිණිස හෝ වේ. සැබැවින්ම අල්ලාහ් අති ක්ෂමාශීලී පරම කරුණාභරිත විය."/>
        <aya index="25" text="ප‍්‍රතික්ෂේප කළවුන්ව ඔවුන්ගේ කෝපය සමගම යහපතක් ඔවුහු නොලැබූවන්ව (යුද පිටියෙන්) අල්ලාහ් ආපසු හරවා යැව්වේය. තවද යුද්ධයෙහි විශ්වාසිකයින්ට (ජය ලබා දීමට) අල්ලාහ් ප‍්‍රමාණවත් විය. තවද අල්ලාහ් සර්ව ශක්තිසම්පන්න අති බලසම්පන්න විය."/>
        <aya index="26" text="ධර්ම පුස්තකය ලත් (යුදෙව්) අය අතුරින් ඔවුන්ට(ප‍්‍රතික්ෂේපකයින්ට) පිටුබල දුන් අයව ඔවුන්ගේ බලකොටු වලින් ඔහු(අල්ලාහ්) බැහැර කළේය. තවද ඔවුන්ගේ හදවත් තුළ ඔහු (නුඹලා පිළිබඳව) භීතිය ඇති කළේය. (එබැවින්) නුඹලා (ඔවුන්ගෙන්) පිරිසක් ඝාතනය කළෝය. තවත් පිරිසක් සිරගත කළෝය."/>
        <aya index="27" text="තවද ඔවුන්ගේ භූමිය ද ඔවුන්ගේ නිවෙස් ද ඔවුන්ගේ වස්තූන් ද නුඹලා පය නොතැබූ භූමියක් ද ඔහු(අල්ලාහ්) නුඹලාට උරුම කර දුන්නේය. තවද අල්ලාහ් සියලු දෑ කෙරෙහි අති බලසම්පන්න විය."/>
        <aya index="28" text="නබිවරය, නුඹගේ භාර්යාවන්ට (මෙසේ) පවසවු &quot;නුඹලා මෙලොව ජීවිතය ද එහි අලංකාරය ද අපේක්ෂා කරන්නන්ව සිටින්නේ නම් එවිට නුඹලා පැමිණෙවු. මම නුඹලාගේ යැපීම් දීමනා ලබා දෙන්නෙමි. තවද මම නුඹලාව අලංකාර මුදවා හැරීමකින් (දික්කසාද කර) මුදවා හරින්නෙමි.&quot;"/>
        <aya index="29" text="(නමුත්) &quot;නුඹලා අල්ලාහ්ව ද ඔහුගේ රසූල්වරයාව ද අවසන් වාසස්ථානය(ස්වර්ගය) ද අපේක්ෂා කරන්නන්ව සිටින්නේ නම් එවිට සැබැවින්ම අල්ලාහ් නුඹලා අතුරින් යහපත් ඇත්තියන්ට මහත් වූ වේතනයක් සූදානම් කර ඇත්තේය."/>
        <aya index="30" text="නබිවරයාගේ භාර්යාවනි, නුඹලා අතුරින් කවරෙකු ප‍්‍රකට (පාපකාරී) අශික්ෂිත දැයක යෙදෙන්නේද ඇයට දඬුවම දෙගුණයකින් ගුණ කරනු ලබන්නේය. තවද එය අල්ලාහ් කෙරෙහි පහසු (කටයුත්තක්) විය."/>
        <aya index="31" text="තවද නුඹලා අතුරින් කවරෙකු අල්ලාහ්ට හා ඔහුගේ රසූල්වරයාට කීකරු වී යහ ක‍්‍රියාවන් කරන්නේද ඇයට ඇයගේ වේතනය අපි දෙවරක් පිරිනමන්නෙමු. තවද අපි ඇයට ගෞරවනීය සම්පතක් (ස්වර්ගයෙහි) සූදානම් කර ඇත්තෙමු."/>
        <aya index="32" text="නබිවරයාගේ භාර්යාවනි, නුඹලා (අනෙක්) ස්තී‍්‍රන් අතුරින් කිසිම කෙනෙකු මෙන් නොවන්නෝය. නුඹලා බිය භක්තිමත් වන්නේ නම් (අන්‍ය පිරිමින් සමග) කතා කිරීමෙහි මිහිරි නොවවු. මක්නිසාද යත් කවරෙකුගේ සිතෙහි (නරක සිතුවිලි වලින් යුත්) ව්‍යාධියක් ඇත්තේද ඔහුට (එමගින් නුඹලා කෙරෙහි) ආශාවක් ඇති (විය හැකි) වන්නේය. තවද නුඹලා (මිහිරි බවින් තොර අවශ්‍ය වූ ප‍්‍රමාණයට) නියමිත වදනින් කතා කරවු."/>
        <aya index="33" text="තවද නුඹලා (අනවශ්‍ය ලෙස නොසැරිසරා) නුඹලාගේ නිවෙස් තුළ රැඳී සිටිවු. තවද ආරම්භ අඥාන යුගයේ (ස්තී‍්‍රන්) අලංකාරය හෙළි කළ ආකාරයෙන් නුඹලා (නුඹලාගේ) අලංකාරය හෙළි නොකරවු. තවද 'සලාතය' ස්ථිරවම ඉටු කරවු. තවද 'zසකාතය' දෙවු. තවද අල්ලාහ්ට හා ඔහුගේ 'රසූල්වරයාට' අවනත වවු. (නබිවරයාගේ) නිවැසියනි, සැබැවින්ම අල්ලාහ් අපේක්ෂා කරන්නේම (පාපයේ) කිලිට නුඹලාගෙන් ඉවත් කිරීමට හා නුඹලාව (පාපයෙන් ඉවත් කර) පිවිතුරු කිරීමකින් පිවිතුරු කිරීමටය."/>
        <aya index="34" text="අල්ලාහ්ගේ වදන් වලින් ද ප‍්‍රඥාවෙන් ද නුඹලාගේ නිවෙස්හි පාරායනය කරනු ලබන දෑ නුඹලා මෙනෙහි කරවු. සැබැවින්ම අල්ලාහ් අති සියුම් ඥානී, අභිඥානවන්ත විය."/>
        <aya index="35" text="සැබැවින්ම මුස්ලිම්වරුන් හා මුස්ලිම්වරියන් ද විශ්වාසිකයින් හා විශ්වාසික කාන්තාවන් ද කීකරුවන්නන් හා කීකරුවන්නියන් ද සත්‍යවන්තයින් හා සත්‍යවන්තියන් ද ඉවසිලිවන්තයින් හා ඉවසිලිවන්තියන් ද බියෙන් නැඹුරුවන්නන් හා බියෙන් නැඹුරුවන්නියන් ද දානපතියන් හා දානපතිනියන් ද උපවාසයේ නියැළෙන්නන් හා උපවාසයේ නියැළෙන්නියන් ද තම රහසඟ ආරක්ෂා කරන්නන් හා අරක්ෂා කරන්නියන් ද අධික ලෙස අල්ලාහ්ව මෙනෙහි කරන්නන් හා මෙනෙහි කරන්නියන් ද, අල්ලාහ් ඔවුනට පාපක්ෂමාව හා ඉමහත් වේතනයක් සූදානම් කොට ඇත."/>
        <aya index="36" text="අල්ලාහ් ද ඔහුගේ රසූල්වරයා ද යම් කරුණක් තීන්දු කළේ නම් (කිසිදු) විශ්වාසිකයෙකුට හෝ (කිසිදු) විශ්වාසික කාන්තාවකට ඔවුන්ගේ කරුණෙහි මොවුන්ට (තම) මනාපය යොදා ගැනීමට අයිතියක් නොවීය. තවද කවරෙකු අල්ලාහ්ට ද ඔහුගේ රසූල්වරයාට ද පිටුපාන්නේ ද සැබැවින්ම ඔහු පැහැදිලි මුළාවක මුළා වන්නේය."/>
        <aya index="37" text="තවද (නබිවරය,) අල්ලාහ් කවරෙකුට (ඉස්ලාමය මගින්) භාග්‍යය පිරිනැමුවේ ද තවද නුඹ (වහල්භාවයෙන් නිදහස් කිරීම මගින්) ඔහුට භාග්‍යය පිරිනැමුවේ ද ඔහුට(zසෙයිද්ට) නුඹ (මෙසේ) පැවසූ අවස්ථාව (සිහිපත් කරවු. එනම්) &quot;නුඹ නුඹගේ භාර්යාව (දික්කසාද නොකර) නුඹ වෙත රඳවා ගනිවු, තවද අල්ලාහ්ට බිය භක්තිමත් වවු.&quot; තවද අල්ලාහ් කුමක් හෙළිදරව් කිරීමට ඇත්තේද එය (එනම් zසෙයිද් තම භාර්යාව දික්කසාද කළ පසු නුඹ ඇයව විවාහ කළ යුතුයි යන අල්ලාහ්ගේ තීරණය) නුඹ නුඹ තුළම සඟවා ගෙන සිටියේය. තවද නුඹ බිය වීමට ඉතා සුදුස්සා අල්ලාහ්ව සිටිය දී (ජනයින් මේ පිළිබඳව දොස් පවරයි යැයි) නුඹ ජනයින්ට බිය වන්නෙහිය. එබැවින් zසෙයිද් (විවාහ ජීවිතයේ) අවශ්‍යතාවන් වලින් ඇයගෙන් (දික්කසාද වී) මිදුනු කල්හි ඇයව අපි ඔබහට විවාහ කර දුන්නෙමු. (මන්දයත්) දරුකමට හදා වඩාගත් තමන්ගේ දරුවන් (විවාහ ජීවිතයේ) අවශ්‍යතාවන් වලින් තම භාර්යාවන්ගෙන් (දික්කසාද වී) මිදුනු කල්හි ඔවුන්ගේ(එම භාර්යාවන්ගේ) විෂයෙහි (ඔවුන්ව විවාහ කර ගැනීම) විශ්වාසිකයින්හට වරදක් නොවීම පිණිසය. තවද අල්ලාහ්ගේ නියෝගය සිදු කරනු ලබන්නේමය."/>
        <aya index="38" text="නබිවරයා) කෙරෙහි තමාට අල්ලාහ් නියම කළ දෑ (කිරීමෙ)හි කිසිදු වරදක් නැත. (මෙයට) පෙර වාසය කර ගියවුන්ගේ(නබිවරුන්ගේ) විෂයෙහි අල්ලාහ්ගේ පිළිවෙතක් වශයෙනි. තවද අල්ලාහ්ගේ නියෝගය නිර්ණය කරනු ලැබූ (පූර්ව) නිර්ණයකි."/>
        <aya index="39" text="(පෙර වාසය කර ගියවුන් වන) ඔවුහු අල්ලාහ්ගේ දූත මෙහෙවරයන් ප‍්‍රචාරය කර ඔහුට බිය වන්නන්ය. තවද අල්ලාහ් හැර වෙනත් කිසිවෙකුට ඔවුහු බිය නොවෙති. තවද (සියල්ලන්ගෙන් ඔවුන්ගේ කි‍්‍රයාවන්) ගණනය කිරීමට අල්ලාහ් ප‍්‍රමාණවත් විය."/>
        <aya index="40" text="'මුහම්මද්' නුඹලාගේ පිරිමින් අතුරින් කිසිවෙකුගේ පියෙකු නොවීය. එනමුත් (ඔහු) අල්ලාහ්ගේ 'රසූල්වරයා' ය. තවද 'නබිවරුන්ගෙන්' අවසානයා ය. තවද අල්ලාහ් සියලු දෑ පිළිබඳව සර්වඥ විය."/>
        <aya index="41" text="විශ්වාස කළවුනි, නුඹලා අධික මෙනෙහි කිරීමකින් අල්ලාහ්ව මෙනෙහි කරවු."/>
        <aya index="42" text="තවද උදෑසන හා සවස නුඹලා ඔහුව පිවිතුරු කරවු."/>
        <aya index="43" text="ඔහුමය නුඹලාව (ප‍්‍රතික්ෂේපය නම්) අන්ධකාරයෙන් (විශ්වාසය නම්) ආලෝකය වෙත පිට කිරීම පිණිස ඔහු නුඹලා වෙත ආශිර්වාද කරනුයේ. තවද මලක්වරුන් ද (නුඹලාට පාප ක්ෂමා ඇයැදින්නෝය). තවද ඔහු විශ්වාසවන්තයින් කෙරෙහි කරුණාභරිත විය."/>
        <aya index="44" text="ඔවුන් ඔහුව(අල්ලාහ්ව) මුණ ගැසෙන දින ඔවුන්ගේ සුබපැතුම වන්නේ 'සලාමය'(ශාන්තිය)යි. තවද ඔහු ඔවුනට ගෞරවනීය වේතනයක් (ස්වර්ගයෙහි) සූදානම් කර ඇත."/>
        <aya index="45" text="නබිවරය, සැබැවින්ම අපි නුඹව සාක්ෂිකරුවෙකු ලෙස ද ශුභාරංචි පවසන්නෙකු ලෙස ද අවවාද කරන්නෙකු ලෙස ද එව්වෙමු."/>
        <aya index="46" text="තවද අල්ලාහ් වෙත ඔහුගේ අනුමැතියෙන් (ජනයාව) කැඳවන්නෙකු ලෙස ද (යහමග පෙන්වන) ප‍්‍රභාමත් පහනක් ලෙස ද (අපි නුඹව එව්වෙමු)."/>
        <aya index="47" text="තවද (නබිවරය,) සැබැවින්ම මහත් වූ වරප‍්‍රසාදයක් ඔවුනට අල්ලාහ්ගෙන් ඇති බව නුඹ විශ්වාසිකයින්ට ශුභාරංචි පවසවු."/>
        <aya index="48" text="තවද ප‍්‍රතික්ෂේපකයින්ට ද ආත්ම වංචනිකයින්ට ද නුඹ අවනත නොවවු. (නුඹට ඇති වන) ඔවුන්ගේ හිංසනයන් (ගණන් නොගෙන) අත හැර දමවු. තවද නුඹ අල්ලාහ් කෙරෙහිම (සියල්ල) භාර කරවු. භාරකරුවෙකු වශයෙන් අල්ලාහ් ප‍්‍රමාණවත් විය."/>
        <aya index="49" text="විශ්වාස කළවුනි, විශ්වාසවන්ත ස්ත‍්‍රීන්ව නුඹලා විවාහ කර පසුව නුඹලා ඔවුන්ව ස්පර්ශ කිරීමට(ලිංගිකව සම්බන්ධ වීමට) පෙර ඔවුන්ව දික්කසාද කළේ නම් (දික්කසාද කරනු ලැබූ අන් ස්තී‍්‍රන්ට මෙන්) නුඹලා එය ගණනය කරන පොරොත්තු කාලයක් ඔවුන්(භාර්යාවන්) කෙරෙහි (නියම කිරීමට) නුඹලාට (අයිතියක්) නැත. එබැවින් නුඹලා ඔවුන්ට (ගෙවිය යුතු නියමිත) යැපීම් දීමනා ලබා දෙවු. තවද නුඹලා අලංකාර මුදවා හැරීමකින් (දික්කසාද කර) ඔවුන්ව මුදවා හරිවු."/>
        <aya index="50" text="නබිවරය, නුඹ කවරෙකුට ඔවුන්ගේ මහ්ර්(විවාහ බන්ධන කුලිය) පිරිනැමුවේ ද නුඹගේ එම භාර්යාවන් ද (යුද්ධයේ දී) නුඹ කෙරෙහි අල්ලාහ් පිරිනැමූ දෑ අතුරින් නුඹගේ දකුණත සතු කර ගත් (වහල්) අයව ද නුඹ සමග දේශාන්තරණය කළ නුඹගේ පියාගේ සහෝදරයාගේ දියණියන්ව ද නුඹගේ පියාගේ සහෝදරියන්ගේ දියණියන්ව ද නුඹගේ මවගේ සහෝදරයාගේ දියණියන්ව ද නුඹගේ මවගේ සහෝදරියන්ගේ දියණියන්ව ද සැබැවින්ම අපි නුඹට (විවාහ කර ගැනීමට) අනුමැතිය දී ඇත්තෙමු.තවද විශ්වාසික කාන්තාවක් (මහ්ර් නොමැතිව විවාහ කර ගැනීමට) තමන්ව නබිවරයාට පරිත්‍යාග කර නබිවරයා ද ඇයව විවාහ කර ගැනීමට අපේක්ෂා කළේ නම් (ඇයව ද අපි නුඹට විවාහ කර ගැනීමට අනුමැතිය දී ඇත්තෙමු. මෙය) විශ්වාසිකයින්ට නොව නුඹට (පමණක්) විශේෂිත වූවක් වශයෙනි. (විශ්වාසිකයින්ට අනිවාර්යය වූ නීති රීති නුඹට ද පැනවීම මගින්) නුඹ කෙරෙහි අපහසුතාවක් ඇති නොවීම පිණිස (විශ්වාසිකයින්ට) ඔවුන්ගේ භාර්යාවන්ගේ හා ඔවුන්ගේ දකුණත සතු කර ගත් (වහල්) අයගේ විෂයෙහි ඔවුන් කෙරෙහි අපි අනිවාර්යය කළ දෑ සැබැවින්ම අපි දනිමු. තවද අල්ලාහ් අති ක්ෂමාශීලී පරම කරුණාභරිත විය."/>
        <aya index="51" text="(නබිවරය,) ඔවුන්ගෙන්(නුඹගේ භාර්යාවන්ගෙන්) නුඹ අභිමත කරන අයව (එනම් ඇයට වෙන් කරන වාරය) නුඹට කල් දැමීමට හැක. නුඹ අභිමත කරන අයව නුඹ සමග රඳවා ගත හැක. තවද නුඹ (කල් දමා තාවකාලිකව) ඈත් කළ අය අතුරින් කවරෙකුව (නැවත ළඟා කර ගැනීමට) අපේක්ෂා කරන්නේද එවිට (එය) නුඹ කෙරෙහි වරදක් නොවන්නේය. එය ඔවුන්ගේ දෑස් පිනවීමට ද ඔවුන් දුකට පත් නොවී සිටීමට ද නුඹ ඔවුන් සියලු දෙනාට පිරිනැමූ දැයින් ඔවුන් තෘප්තිමත් වීමට ද ඉතා සමීපය. තවද අල්ලාහ් නුඹලාගේ හදවත්හි ඇති දෑ දන්නේය. තවද අල්ලාහ් සර්වඥ පරම දයාබරය."/>
        <aya index="52" text="(නබිවරය,) මින් පසුව නුඹගේ දකුණත සතු කර ගත් (වහල්) අය (සතු කර ගැනීම) මිස (වෙනත්) ස්ත‍්‍රීන් (විවාහ කර ගැනීමට) නුඹට අනුමැතිය නැත. ඔවුන්ගේ(වෙනත් ස්ත‍්‍රීන්ගේ) රූපාලංකාරය නුඹව මවිතයට පත් කළ ද ඔවුන් වෙනුවෙන් (නුඹගේ) භාර්යාවන්ව (දික්කසාද කර ඔවුන්ව සමග විවාහ වී) මාරු කර ගැනීමට ද නුඹට (අනුමැතිය) නැත. තවද අල්ලාහ් සියලු දෑ කෙරෙහි නිරීක්ෂාකාරී විය."/>
        <aya index="53" text="විශ්වාස කළවුනි, භෝජනයකට නුඹලාට අනුමැතිය ලැබ මිස 'නබිවරයාගේ' නිවෙස් තුළට නුඹලා ඇතුළු නොවවු. එය සූදානම් වීම බලාපොරොත්තු වීමෙන් තොරව( වේලාසනින් නුඹලා ඇතුළු නොවවු). නමුත් නුඹලාව කැඳවනු ලැබුවේ නම් එවිට නුඹලා ඇතුළු වවු. තවද නුඹලා (භෝජනය) අනුභව (කර අවසන්) කළේ නම් එවිට නුඹලා සම්භාෂණයක් වෙනුවෙන් උනන්දු නොවූවන් ලෙස නුඹලා (එහි සිට) විසිර (පිට වී) යවු. සැබැවින්ම එය(එසේ රැඳී සිටීම) නබිවරයාට පීඩාවක් වනු ඇත. එබැවින් ඔහු නුඹලා වෙත (එය පැවසීමට) ලැජ්ජාශීලී වන්නේය. (නමුත්) අල්ලාහ් සත්‍යය( හෙළිදරවු කිරීම)ට ලැජ්ජාශීලී නොවන්නේය. තවද නුඹලා (නබිවරයාගේ භාර්යාවන් වන) ඔවුන්ගෙන් යම් දෙයක් ඉල්ලන්නේ නම් නුඹලා තිරයක් පිටුපස සිට ඔවුන්ගෙන් ඉල්ලවු. එය නුඹලාගේ හදවත් වලට ද ඔවුන්ගේ හදවත් වලට ද ඉතා පිවිතුරුය. තවද අල්ලාහ්ගේ 'රසූල්වරයාට' නුඹලා පීඩා ඇති කිරීම ද ඔහුට පසුව ඔහුගේ භාර්යාවන් කිසිවිටෙක නුඹලා විවාහ කර ගැනීම ද නුඹලාට (අනුමැතිය) නැත. සැබැවින්ම එය අල්ලාහ් අබියස මහඟු (පාපයක්) වනු ඇත."/>
        <aya index="54" text="යම් දැයක් නුඹලා හෙළි කළද නැතහොත් නුඹලා එය සැඟවුව ද එවිට සැබැවින්ම අල්ලාහ් සියලු දෑ පිළිබඳව සර්වඥ විය."/>
        <aya index="55" text="ඔවුන්(නබිවරයාගේ භාර්යාවන්) කෙරෙහි තම පියවරුන්ගේ ද තම පුතුන්ගේ ද තම සහෝදරයින්ගේ ද තම සහෝදරයින්ගේ පුතුන්ගේ ද තම සහෝදරියන්ගේ පුතුන්ගේ ද තම (විශ්වාසවන්ත) ස්ත‍්‍රීන්ගේ ද තම දකුණත සතු කරගත් (වහල්) අයගේ ද විෂයෙහි (තිරයකින් තොරව පෙනී සිටීම) වරදක් නැත. තවද (නබිවරයාගේ භාර්යාවනි,) නුඹලා අල්ලාහ්ට බිය භක්තිමත් වවු. සැබැවින්ම අල්ලාහ් සියලු දෑ කෙරෙහි සාක්ෂි දරන්නා විය."/>
        <aya index="56" text="සැබැවින්ම අල්ලාහ් හා ඔහුගේ මලක්වරුන් ('මුහම්මද්') නබිවරයා කෙරෙහි සලවාත් පවසන්නෝය. විශ්වාස කළවුනි, නුඹලා (ද) ඔහු කෙරෙහි සලවාත් පවසවු. තවද නුඹලා 'සලාමයෙන්'(ශාන්තියෙන් ඔහු කෙරෙහි) සලාම් පවසවු."/>
        <aya index="57" text="සැබැවින්ම අල්ලාහ්ට ද ඔහුගේ 'රසූල්වරයාට' ද හිංසා කළවුන් ඔවුනට අල්ලාහ් මෙලොවෙහි ද මතු ලොවෙහි ද ශාප කළේය. තවද ඔහු නින්දනීය දඬුවමක් ඔවුනට සූදානම් කළේය."/>
        <aya index="58" text="විශ්වාසිකයින්ට ද විශ්වාසික කාන්තාවන්ට ද ඔවුන් නොකළ දැයින් (චෝදනා කර) හිංසාවට පත් කළවුන් ඔවුන් සැබැවින්ම අවලාදයක් හා පැහැදිලි පාපයක් උසුලා ගත්තෝය."/>
        <aya index="59" text="නබිවරය, නුඹගේ භාර්යාවන්ට ද නුඹගේ දියණියන්ට ද විශ්වාසිකයින්ගේ කාන්තාවන්ට ද ඔවුන්ගේ ජිල්බාබයන් ඔවුන් මත (හිසේ සිට) එල්ලන්නට සළස්වන මෙන් පවසවු. එය ඔවුන් හඳුනා ගනු ලැබීමටත් පීඩාවට පත් නොවීමටත් වඩාත් යෝග්‍යය වන්නේය. තවද අල්ලාහ් අති ක්ෂමාශීලී පරම කරුණාභරිත විය."/>
        <aya index="60" text="ආත්ම වංචනිකයින් ද සිත් තුළ (දුරාචාරය පිළිබඳව) ව්‍යාධියක් ඇත්තන් ද මදීනාවෙහි අසත්‍යය කටකතා පතුරුවන්නන් ද (ඔවුන්ගේ මෙම අයහ කි‍්‍රයාවන් ගෙන්) වැළකී නොසිටියේ නම් සැබැවින්ම අපි ඔවුනට එරෙහිව නුඹව අබිබවා යන්නට හරින්නෙමු. පසුව ඔවුහු ටික කලකට මිස එහි(මදීනාවෙහි) නුඹට අසල්වැසියන් බවට පත් නොවන්නෝය."/>
        <aya index="61" text="(පසුව,) ශාප කරනු ලැබූවන් ලෙස (ඔවුන් පිට කරනු ලබන්නෝය). කොතැනක ඔවුන්ව දකිනු ලැබුව ද ග‍්‍රහණය කරනු ලැබ මුළුමනින්ම ඔවුන්ව ඝාතනය කරනු ලැබේ."/>
        <aya index="62" text="(මෙය) මීට පෙර (ප‍්‍රජාවන්හි) වාසය කර ගියවුන්ගේ විෂයෙහි අල්ලාහ්ගේ පිළිවෙතක් වශයෙනි. තවද නුඹ අල්ලාහ්ගේ පිළිවෙතෙහි කිසිදු වෙනස් කිරීමක් නොදකින්නේමය."/>
        <aya index="63" text="(නබිවරය, ලොව අවසාන) &quot;හෝරාව (පැමිණෙනුයේ කවදාද?&quot; යන්න) පිළිබඳව ජනයින් නුඹගෙන් විමසති. (එයට) නුඹ &quot;එහි දැනුම ඇත්තේ අල්ලාහ් අබියසම යැ&quot;යි පවසවු. තවද (එම අවසන්) හෝරාව සමීපව තිබිය හැකි බවට නුඹව දැනුවත් කළේ කුමක් ද?"/>
        <aya index="64" text="සැබැවින්ම අල්ලාහ් ප‍්‍රතික්ෂේපකයින්ට ශාප කළේය. තවද ඔහු ඔවුනට දරුණු ගින්නක් සූදානම් කර ඇත."/>
        <aya index="65" text="නිරන්තරයෙන්ම ඔවුහු එහි සදාතනිකයෝ වෙති. (දඬුවමින් ආරක්ෂා කරන) ආරක්ෂකයෙකුව හෝ උදවු කරුවෙකුව ඔවුන් නොලබන්නෝය."/>
        <aya index="66" text="ඔවුන්ගේ මුහුණු (නිරා) ගින්න තුළ හරවනු ලබන දින &quot;අහෝ! අප අල්ලාහ්ට අවනත වන්නට තිබුණි. තවද රසූල්වරයාට අවනත වන්නට තිබිණ.&quot; යැයි ඔවුහු පවසති."/>
        <aya index="67" text="තවද &quot;අපගේ පරමාධිපතියාණනි, සැබැවින්ම අපි අපගේ නායකයින්ට ද අපගේ ජ්‍යෙෂ්ඨයින්ට ද අවනත වූයෙමු. එබැවින් ඔවුහු අපව (යහ)මාර්ගයෙන් මුළාවට පත් කළෝයැ&quot;යි ඔවුහු පවසති."/>
        <aya index="68" text="(තවද) &quot;අපගේ පරමාධිපතියාණනි, ඔවුනට (අපගේ දඬුවම මෙන්) දඬුවමින් දෙගුණයක් නුඹ දෙනු මැනව! තවද ඔවුනට මහා ශාපයක්ව ශාප කරනු මැනව!&quot; (යැයි ද පවසති.)"/>
        <aya index="69" text="විශ්වාස කළවුනි, 'මූසාව' හිංසාවට පත් කළ අය මෙන් නුඹලා නොවවු. පසුව අල්ලාහ් ඔවුන් පැවසූ දැයින් ඔහුව(මූසාව) නිදොස් කළේය. තවද අල්ලාහ් අබියස ඔහු ගෞරවාන්විත විය."/>
        <aya index="70" text="විශ්වාස කළවුනි, නුඹලා අල්ලාහ්ට බිය භක්තිමත් වවු. තවද නුඹලා (යුක්තිගරුක) ඍජූ වචන පවසවු."/>
        <aya index="71" text="(එසේ නුඹලා කළේ නම්) ඔහු(අල්ලාහ්) නුඹලාට නුඹලාගේ කි‍්‍රයාවන් සංශෝධනය කරන්නේය. තවද ඔහු නුඹලාට නුඹලාගේ පාපයන් ක්ෂමා කරන්නේය. තවද කවරෙකු අල්ලාහ්ට හා ඔහුගේ 'රසූල්වරයාට' අවනත වන්නේ ද සැබැවින්ම ඔහු මහත් වූ ජයග‍්‍රහණයක් ලෙස ජයග‍්‍රහණය ලැබුවේය."/>
        <aya index="72" text="සැබැවින්ම අපි 'අමානතය' අහස් කෙරෙහි ද මිහිතලය කෙරෙහි ද කඳු කෙරෙහි ද (එය උසුලන ලෙස) ගෙන හැර පෑවෙමු. එවිට ඒවා (සියල්ල) එය ඉසිලීමට ප‍්‍රතික්ෂේප කළෝය. තවද ඉ(සිලීමෙ)න් ඒවා බියට පත් විය. (නමුත්) මිනිසා එය ඉසිලීය. සැබැවින්ම ඔහු(මිනිසා තමාටම) අපරාධ කරන්නෙකු ද (ඒ පිළිබඳව) අඥානයෙකු ද විය."/>
        <aya index="73" text="ආත්ම වංචනික පිරිමින්ට හා ආත්ම වංචනික ස්තී‍්‍රන්ට ද (අල්ලාහ්ට) ආදේශ කරන පිරිමින්ට හා ආදේශ කරන ස්තී‍්‍රන්ට ද අල්ලාහ් දඬුවම් දීම පිණිස ද විශ්වාසිකයින්ට හා විශ්වාසික කාන්තාවන්ට අල්ලාහ් පශ්චාත්තාපය පිළිගැනීම පිණිස ද (ඔහු 'අමානතය' ගෙන හැර පෑවේ)ය. තවද අල්ලාහ් අති ක්ෂමාශීලී පරම කරුණාභරිත විය."/>
    </sura>
    <sura index="34" name="">
        <aya index="1" text="අහස්හි ඇති දෑ ද මිහිතලයෙහි ඇති දෑ ද කවරෙකු සතුව තිබෙන්නේ ද එම අල්ලාහ්ටම සියලු පැසසුම් හිමිය. තවද මතු ලොව සියලු පැසසුම් ද ඔහු සතුය. තවද ඔහු සර්ව ප‍්‍රඥාවන්තය අභිඥානවන්තය."/>
        <aya index="2" text=" මිහිතලයෙහි පිවිසෙන (ජලය මෙන්) දෑ හා ඉන් බැහැර වන (පැලෑටි මෙන්) දෑ ද අහසින් පහළ වන (වැසි වැනි) දෑ හා එහි ඉහළට යන (යහ කි‍්‍රයා වැනි) දෑ ද ඔහු මැනවින් දන්නේය. තවද ඔහු පරම කරුණාභරිත අති ක්ෂමාශීලීය."/>
        <aya index="3" text=" ප‍්‍රතික්ෂේප කළවුන් &quot;(ලොව අවසන්) හෝරාව අප වෙත නොපැමිණෙන්නේ යැ&quot;යි පැවසුවෝය. &quot;නොඑසේය. ගුප්ත දෑ දන්නා මාගේ පරමාධිපති මත දිවුරමින් සැබැවින්ම එය නුඹලා වෙත පැමිණෙන්නේමය. අහස්හි ද මිහිතලයෙහි ද අණු ප‍්‍රමාණයක දැයක් වුවද ඔහුගෙන් සැඟවෙන්නේ නැත. තවද එයට වඩා ඉතා කුඩා දැයක් වුව ද ඉතා විශාල දැයක් වුව ද (ලව්හුල් 'මහ්ෆූල්' නම්) පැහැදිලි පුස්තකයෙහි (සටහන් වී) මිස නැත.&quot; යැයි (නබිවරය,) නුඹ පවසවු."/>
        <aya index="4" text="විශ්වාස කර යහකම් කළවුනට ප‍්‍රතිඵල පිරිනැමීම පිණිස (ලොව අවසන් හෝරාව පැමිණෙන්නේම)ය. ඔවුන්මය (එදින) පාප ක්ෂමාව හා ගෞරවනීය සම්පත් හිමියන් වන්නේ."/>
        <aya index="5" text="තවද අපගේ වදන් විෂයෙහි (අපව) නොහැකියාවට පත්කරන්නන් ලෙස (උපකල්පනය කරමින්) උත්සාහ කළවුන්(ට ඵලවිපාක පිරිනැමීම පිණිස ද ලොව අවසන් හෝරාව පැමිණෙන්නේය.) ඔවුන්මය (එදින) ඛේදජනක දඬුවමින් වූ වේදනීය දඬුවමක හිමියන් වන්නේ."/>
        <aya index="6" text="තවද නුඹගේ පරමාධිපතිගෙන් නුඹ වෙත පහළ කරනු ලැබූ දෑ(අල් කුර්ආනය) සත්‍යය යැයි ද එය අති බලසම්පන්න සර්ව ප‍්‍රශංසාලාභීගේ(අල්ලාහ්ගේ) මාර්ගය වෙත මග පෙන්වන්නක් යැයි ද ඥානය දෙනු ලැබූවන් දකින්නෝය."/>
        <aya index="7" text="&quot;නුඹලා (මරණයට පත් වී) සම්පූර්ණයෙන් කැබලි බවට පත්වූ පසුව ද සැබැවින්ම නුඹලා (නැවත) නව මැවුමක (නැගිට)වන්නෝය යැයි නුඹලාට පවසන පුද්ගලයෙකු පිළිබඳව අප නුඹලාට දන්වන්න දැ?&quot;යි ප‍්‍රතික්ෂේප කළවුන් (සමච්චල් සහගතව 'මුහම්මද්ව' අඟවා) පැවසුවෝය."/>
        <aya index="8" text="&quot;අල්ලාහ් පිළිබඳව ඔහු බොරුවක් ගෙතුවේ ද? නැතහොත් ඔහු තුළ උමතුභාවයක් ඇත් ද?&quot; (යැයි ද පැවසුවෝය.) එසේ නොව, මතුලොව පිළිබඳව විශ්වාස නොකරන්නන් දඬුවමෙහි ද (යහමගින්) දුරස්ථ වූ මුළාවෙහි ද වෙති."/>
        <aya index="9" text="ඔවුනට ඉදිරියෙන් ඇති තවද ඔවුනට පසු පසින් ඇති අහස හා මිහිතලය ඔවුහු නොදුටුවෙහු ද? අප අභිමත කළේ නම් මිහිතලයෙහි ඔවුන්ව අප ගිල්වන්නට තිබිණ. නැතහොත් අහසින් වූ කැබලි ඔවුන් මත අප හෙළන්නට තිබිණ. සැබැවින්ම එහි (අප වෙත) නැඹුරු වන සෑම ගැත්තෙකුටම සංඥාවක් ඇත."/>
        <aya index="10" text="තවද සැබැවින්ම අපි 'දාවූද්ට' අපගෙන් වරප‍්‍රසාද පිරිනැමුවෙමු. &quot;අහෝ කඳු හා පක්ෂිය, ඔහු සමග නුඹලා ද (අල්ලාහ්ව) නැවත නැවතත් සුවිශුද්ධ කරවු.&quot; (යැයි අපි පැවසුවෙමු.) තවද අපි ඔහුට යකඩ මෙළෙක් කර දුන්නෙමු."/>
        <aya index="11" text="&quot;(අහෝ දාවූද්, එමගින්) නුඹ යුද ඇඳුම් සාදවු. (එහි) කරවළලු නිසි ලෙස පිළියෙල කරවු. තවද (දාවූද්ගේ ජනයිනි,) නුඹලා යහකම් කරවු. සැබැවින්ම මම නුඹලා කරන දෑ පිළිබඳව සර්ව නිරීක්ෂකය.&quot; (යැයි ද පැවසුවෙමු.)"/>
        <aya index="12" text="තවද 'සුලෙයිමාන්ට' සුළඟ( අප විසින් වසඟ කර දෙනු ලැබී)ය. එ(ම සුළ‍‍ඟ)හි උදෑසන ගමන එක් මසක දුර( ප‍්‍රමාණ)ය. එහි සවස් ගමන එක් මසක දුර( ප‍්‍රමාණ)ය. (ජලය මෙන්) තඹ උල්පතක් ඔහු වෙනුවෙන් ගලා බසින්නට සැලැස්වූයෙමු. තවද 'ජින්වරුන්' අතුරින් ඔහුගේ පරමාධිපතිගේ අනුමැතියෙන් ඔහු ඉදිරියේ සේවය කරන්නන් ද සිටිති. ඔවුන් අතුරින් කවරෙකු අපගේ අණට පිටුපාන්නේ ද ඔහුට ඇවිළෙන ගින්නේ දඬුවම විඳින්නට සලස්වන්නෙමු."/>
        <aya index="13" text="මිහ්රාබයන්, ප‍්‍රතිමාවන්, තටාකයන් මෙන් (විශාල) බඳුන් හා (ආහාර පිසීම සඳහා පොළොවට) සවි කරන ලද විශාල බඳුන් අතුරින් ඔහු(සුලෙයිමාන්) අභිමත කළ දෑ ඔහු වෙනුවෙන් ඔවුහු(ජින්වරුන්) ඉදි කරන්නෝය. 'දාවූද්ගේ' නිවැසියනි, (අල්ලාහ්ට) කෘතවේදී වනු පිණිස නුඹලා යහකම් කරවු. මාගේ ගැත්තන් අතුරින් (අල්ලාහ්ට) කෘතවේදී වනුයේ ඉතා ස්වල්ප දෙනෙකි."/>
        <aya index="14" text="ඔහුට(සුලෙයිමාන්ට) අප මරණය නියම කළ කල්හි ඔහුගේ මරණය පිළිබඳව (පුවත) ඔහුගේ රාජ්‍ය සෙංකෝලය අනුභව කරමින් සිටි (වේයන් වැනි) කෘමීන් මිස ඔවුනට(ජින්වරුන්ට) දැන්වූයේ නැත. පසුව ඔහු(ගේ සෙංකෝලය කැඩී ඔහු) බිම වැටුණු කල්හි ජින්වරුන් &quot;තමන් ගුප්ත දෑ පිළිබඳව දැන සිටියේ නම් (ඔහුට වහල්ව කටයුතු කිරීම වන) නින්දනීය දඬුවමෙහි තමන් (දිගු කලක්) රැඳී නොසිටිනු ඇතැ&quot;යි පහදා ගත්තෝය."/>
        <aya index="15" text="සැබැවින්ම සබඃ (නගර) වැසියන්ට ඔවුන්ගේ වාසස්ථානයෙහි සංඥාවක් තිබුණි. (එනම්) දකුණු පසින් ද වම් පසින් ද උයන් දෙකකි. &quot;නුඹලාගේ පරමාධිපතිගේ ජීවන සම්පතින් නුඹලා භුක්ති විඳ ඔහුට කෘතවේදී වවු. (මෙය) පරිශුද්ධ නගරයකි. තවද (අල්ලාහ්) අති ක්ෂමාශීලී පරමාධිපතිය.&quot; (යැයි සබඃ නගර වැසියන්ට ඔවුන්ගේ 'නබිවරුන්' විසින් පවසනු ලැබීය.)"/>
        <aya index="16" text="එහෙත් ඔවුහු පිටුපෑවෝය. අපි ඔවුන් කෙරෙහි බැමි අමුණු (බිඳමින් විශාල) ජල ගැල්මක් යැව්වෙමු. තවද අපි ඔවුන්ගේ (නැවුම් පලතුරු පල දුන්) උයන් දෙක වෙනුවට තිත්ත ගෙඩි වලින් (යුත් ගස්) ද අස්ල් ගස් හා මසන් ගස් ස්වල්පයකින් යුත් උයන් දෙකක් ඔවුනට දුන්නෙමු."/>
        <aya index="17" text="ඔවුන් අකෘතඥවේදී වූ හේතුවෙන් අපි එය(දඬුවම) ඔවුනට ඵලවිපාක ලෙස පිරිනැමුවෙමු. තවද අකෘතඥවේදීන්ට හැර අපි (මෙලෙස) පලවිපාක පිරිනමන්නෙමු ද?"/>
        <aya index="18" text="තවද අපි ඔවුන් අතර හා අප අභිවෘද්ධිමත් කළා වූ නගරයන් අතර පෙනෙන තෙක් මාන(යන්හි) ගම්මානයන් ඇති කළෙමු. තවද එහි ගමන් බිමන්(හි දුර ප‍්‍රමාණය) පිළියෙල කළෙමු. එ(ම මාර්ගයෙ)හි නුඹලා? දවාලෙහි නිර්භියව ගමන් කරවු."/>
        <aya index="19" text="නමුත් ඔවුන් &quot;අපගේ පරමාධිපතියාණනි, අපගේ ගමන් බිම් අතර (ඇති දුර) දුරස්ථ කරවු.&quot; යැයි ඇයැද සිට ඔවුන් තමන්ටම අපරාධ කර ගත්තෝය. එබැවින් අපි ඔවුන්ව (මතු ජනයින් අතර කතාබහට ලක් වන) කථා වස්තූන් බවට පත් කළෙමු. තවද අපි ඔවුන්ව (බොහෝ නගරයන් වලට) සහමුලින්ම වෙන් කර දැමුවෙමු. සැබැවින්ම එ(ම සිදුවීමෙ)හි දැඩි ඉවසිලිවන්ත මහා කෘතඥවේදී සියල්ලන්ට ආදර්ශයන් ඇත."/>
        <aya index="20" text="තවද සැබැවින්ම 'ඉබ්ලීස්' (ඔවුන්ව නොමග යවන) තම සිතුවිලි ඔවුන් කෙරෙහි සැබෑ (ලෙස ඉටු) කළේය. එබැවින් විශ්වාසික පිරිසක් හැර අන් අය ඔහුව අනුගමනය කළෝය."/>
        <aya index="21" text="තවද මතු ලොව පිළිබඳව සැකයෙහි ඇත්තන් අතුරින් එය විශ්වාස කරන්නන් කවුරුන් දැ?යි අප දැන ගනු පිණිස මිස ඔවුන් කෙරෙහි ඔහුට('ඉබ්ලීස්ට' කිසිදු) ආධිපත්‍යයක් නොවීය. තවද නුඹගේ පරමාධිපති සියලු දෑ කෙරෙහි පරම ආරක්ෂකය."/>
        <aya index="22" text="(නබිවරය,) &quot;අල්ලාහ් හැර නුඹලා කවුරුන්ව (දෙවිවරුන් යැයි) ස්ථිර ලෙස විශ්වාස කළෙහු ද ඔවුන්ව නුඹලා කැඳවවු.&quot; යැයි ප‍්‍රතික්ෂේපකයින්ට පවසවු. ඔවුහු අහස්හි හා මිහිතලයෙහි අණු ප‍්‍රමාණයක තරම් හෝ හිමිකමක් නොදරන්නෝය. තවද ඒ දෙකෙහි ඔවුනට (කිසිදු) හවුල්කාරකමක් නොමැත. තවද ඔවුන් අතුරින් ඔහුට(අල්ලාහ්ට කිසිදු) උදවුකරුවෙකු නොමැත."/>
        <aya index="23" text="තවද ඔහු(අල්ලාහ්) කවරෙකුට (රෙකමදාරු වීමට) අනුමැතිය දුන්නේ ද ඔහුට මිස (අන් කිසිවෙකුට) ඔහු අබියස (තවත් කෙනෙකු වෙනුවෙන්) රෙකමදාරු වීම ප‍්‍රයෝජන නොදෙන්නේය. (එවිට ඔවුන් අල්ලාහ්ගේ අනුමැතිය ලබන තුරු භීතියෙන් පසුවෙති.) කෙතරම්ද යත් (අනුමැතිය ලැබී) ඔවුන්ගේ හදවත් තුළින් භීතිය පහ වූ කල්හි ඔවුන් &quot;නුඹලාගේ පරමාධිපති කුමක් පැවසුවේ දැ?&quot;යි විමසති. &quot;සත්‍යය&quot; (පැවසුවේ) යැයි ඔවුහු පවසති. තවද ඔහු අති උත්තරීතරය අති ශ්‍රේෂ්ඨය."/>
        <aya index="24" text="(නබිවරය,) &quot;අහස් වලින් හා මිහිතලයෙන් නුඹලාට ජීවන සම්පත් දෙන්නේ කවුරුන් දැ?&quot;යි විමසා &quot;අල්ලාහ් යැ&quot;යි පවසවු. තවද &quot;සැබැවින්ම යහමගෙහි හෝ පැහැදිලි මුළාවෙහි (සිටින්නේ) අපි ද? නැතහොත් නුඹලා ද?&quot; (යැයි ප‍්‍රතික්ෂේපකයින්ගෙන් විමසවු.)"/>
        <aya index="25" text=" (නබිවරය, තවද) නුඹ පවසවු &quot;අප කළ වැරදි දෑ පිළිබඳව නුඹලා විමසුමට ලක් නොවන්නෝය. තවද නුඹලා කරන දෑ පිළිබඳව අපි විමසුමට ලක් නොවන්නෙමු.&quot;"/>
        <aya index="26" text=" (නබිවරය,) &quot;අපගේ පරමාධිපති (විනිශ්චය දිනයෙහි) අපව එක්රැස් කරන්නේය. පසුව ඔහු අප අතර යුක්තිගරුකව විනිශ්චය කරන්නේය. තවද ඔහු මහා විනිශ්චයකරුය, සර්වඥය&quot; යැයි ද පවසවු."/>
        <aya index="27" text=" (නබිවරය) &quot;නුඹලා කවුරුන්ව ඔහුට(අල්ලාහ්ට) හවුල්කරුවන් ලෙස සම්බන්ධ කළේ ද ඔවුන්ව නුඹලා මට පෙන්වවු. එසේ (නුඹලාට හවුල්කරුවන් පෙන්වීමට හැකියාවක්) නැත. නමුත් ඔහු අල්ලාහ් අති බලසම්පන්නය සර්ව ප‍්‍රඥාවන්තය.&quot; යැයි ද (ප‍්‍රතික්ෂේපකයින්ට) පවසවු."/>
        <aya index="28" text="තවද (නබිවරය,) අපි නුඹව සමස්ත ජනයාටම ශුභාරංචි පවසන්නෙකු හා අවවාද කරන්නෙකු වශයෙන් මිස නොයැව්වෙමු. එනමුත් ජනයින්ගෙන් බොහෝ දෙනා (එය) නොදනිති."/>
        <aya index="29" text="තවද &quot;නුඹලා සත්‍යවන්තයින් වන්නේ නම් මෙම ප‍්‍රතිඥාව(විනිශ්චය දිනය සිදු වනුයේ) කවදා දැ?&quot;යි (ප‍්‍රතික්ෂේපකයින් වන) ඔවුහු විමසති."/>
        <aya index="30" text="(නබිවරය,) &quot;නුඹලාටම නියම කරන ලද දිනයක් ඇත. (එයමය ප‍්‍රතිඥා දෙනු ලැබූ විනිශ්චය දිනය වනුයේ.) නුඹලා එයින් (සුළු) මොහොතක් හෝ ප‍්‍රමාද නොවන්නෝය. පෙරටු ද නොවන්නෝය.&quot; යැයි (ඔවුනට) පවසවු."/>
        <aya index="31" text="තවද &quot;මෙම අල් කුර්ආනය පිළිබඳව ද මෙයට පෙර වූ දෑ(ධර්ම පුස්තකයන්) පිළිබඳව ද සැබැවින්ම අපි විශ්වාස නොකරන්නෙමු.&quot; යැයි ප‍්‍රතික්ෂේප කළවුන් පැවසුවෝය. තවද (නබිවරය) අපරාධකරුවන් තම පරමාධිපති අබියස රඳවා තැබූ අවස්ථාවෙහි ඔවුන්ගෙන් සමහරුන් තවත් සමහරුන් වෙත දොස් වචන පවසමින් සිටිය දී නුඹ (ඔවුන්ව) දුටුවේ නම් (පුදුමාකාර දෑ දැක ගනු ඇත. එනම්) දුබලයින් ලෙස හඳුන්වනු ලැබූවන් (වන අනුගාමිකයින්) &quot;නුඹලා නොසිටියේ නම් අපි විශ්වාසිකයින්ව සිටීමට තිබුණි.&quot; යැයි (නායකයින් වන) උඩඟුකම් පාමින් සිටියවුන්ට පවසනු ඇත."/>
        <aya index="32" text=" (එවිට) උඩඟුකම් පාමින් සිටියවුන් &quot;නුඹලා වෙත යහ මග පැමිණි පසු එයින් නුඹලාව වැළැක්වූයේ අපි ද&quot; (යැයි විමසා) &quot;එසේ නොව, නුඹලාම (යහමගට නොගොස්) වැරදිකරුවන් ලෙස සිටියෝය&quot; යැයි දුබලයින් ලෙස හඳුන්වනු ලැබූවන්ට පවසන්නෝය."/>
        <aya index="33" text=" තවද දුබලයින් ලෙස හඳුන්වනු ලැබූවන් &quot;එසේ නොව අප අල්ලාහ්ව ප‍්‍රතික්ෂේප කිරීමට ද ඔහුට අප සමගාමීන් පත් කිරීමට ද නුඹලා අපට විධානය කළ කල්හි රාත‍්‍රියෙහි හා දහවලෙහි (නුඹලා) කළ කූටෝපාය (අපව මුළාවට පත් කළේ)&quot; යැයි උඬඟුකම් පාමින් සිටියවුන්ට පවසන්නෝය. තවද ඔවුහු (දෙපිරිසම තමන්ගේ) දඬුවම දකින කල්හි පසුතැවිල්ල වසං කර ගන්නෝය. තවද ප්‍රතික්ෂේප කළවුන්ගේ ගෙලෙහි අපි විලංගු දමන්නෙමු. ඔවුහු (ලොවෙහි) කරමින් සිටි දැයට මිස පලවිපාක දෙනු ලබන්නෝ ද?"/>
        <aya index="34" text="තවද යම් නගරයක සුඛෝපභෝගීව ජීවත් වන්නන් &quot;සැබැවින්ම නුඹලා කුමක් සමග එවනු ලැබුවේද එය අපි ප‍්‍රතික්ෂේප කරන්නන් යැ&quot;යි පැවසුවා මිස අවවාද කරන්නෙකුව(නබිවරයෙකුව) අපි එහි නොයැව්වෙමු."/>
        <aya index="35" text="තවද &quot;අපි ධනයෙන් ද දරුවන්ගෙන් ද අධිකව සිටින්නෙමු. (එබැවින්) අපි දඬුවමට ලක් වන්නන් නොවන්නෙමු&quot; යැයි ද ඔවුහු පැවසුවෝය."/>
        <aya index="36" text="(නබිවරය,) &quot;සැබැවින්ම මාගේ පරමාධිපති, ඔහු අභිමත කළවුන්ට ජීවන සම්පත් විස්තීර්ණ කරන්නේය. තවද (ඔහු අභිමත කළවුන්ට එය) සීමා කරන්නේය. එනමුත් මිනිසුන් අතුරින් බොහෝ දෙනා (ඒ පිළිබඳව) නොදනිති&quot; යනුවෙන් පවසවු."/>
        <aya index="37" text=" තවද නුඹලාගේ වස්තූන් ද නුඹලාගේ දරුවන් ද නුඹලාව අප හමුවෙහි ඉතා සමීපයට ගෙන එන්නන් නොවෙති. එනමුත් කවරෙකු විශ්වාස කර යහ කම් කළේද ඔහුමය( අප හමුවෙහි ඉතා සමීප වන්නන් වනුයේ). එබැවින් ඔවුන්මය තමන් කළ දෑ සඳහා (යහ) ප‍්‍රතිඵල දෙගුණවයක් හිමියන් වන්නෝ. තවද ඔවුහු (ස්වර්ගයේ උසස්) මන්දිරයන්හි අභයදායින් වෙති."/>
        <aya index="38" text="තවද අපගේ වදන් විෂයෙහි (අපව) නොහැකියාවට පත් කරන්නන් ලෙස උත්සාහ කරන්නන් ඔවුන්මය (නිරා) දඬුවමට ඉදිරිපත් කරනු ලබන්නන් වන්නෝ."/>
        <aya index="39" text="(නබිවරය,) &quot;සැබැවින්ම මාගේ පරමාධිපති, ඔහුගේ ගැත්තන් අතුරින් ඔහු අභිමත කළවුනට ජීවන සම්පත් විස්තීර්ණ කරන්නේය. තවද ඔහුට සීමා කරන්නේය. තවද කවර දැයක් නුඹලා වියදම් කරන්නේ ද ඔහු එය වෙනුවට ප‍්‍රතිඵල ලබා දෙන්නේය. තවද ඔහු ජීවන සම්පත් සපයන්නන් අතුරින් ශ්‍රේෂ්ඨයා&quot; යැයි පවසවු."/>
        <aya index="40" text="(මිථ්‍යා දෙවිවරුන්, 'මලක්වරුන්' හා මොවුන්ව නමදිමින් සිටි) ඔවුන් සියල්ලන්වම ඔහු එක්රැස් කරන (විනිශ්චය) දිනය (සිහිපත් කරවු). පසුව &quot;නුඹලාව නමදිමින් සිටියේ මොවුන් දැ?&quot;යි ඔහු(අල්ලාහ්) මලක්වරුන්ගෙන් විමසන්නේය."/>
        <aya index="41" text="(එවිට) ඔවුන් &quot;ඔබ අති පිවිතුරුය. ඔවුන් නොව ඔබමය අපගේ භාරකරු වන්නේ. නමුත් ඔවුන් 'ජින්වරුන්ව' නමදිමින් සිටියෝය. (ප‍්‍රතික්ෂේපක) ඔවුන්ගෙන් බොහෝ දෙනා ඔවුන්ව(ජින්වරුන්ව) විශ්වාස කරන්නන්ය.&quot; යැයි (මලක්වරුන්) පවසන්නෝය."/>
        <aya index="42" text="එබැවින් අද දින නුඹලා සමහරුන් තවත් සමහරුන්ට ඵලක් හෝ හානියක් කළ නොහැකිය. තවද &quot;නුඹලා අසත්‍යය කරමින් සිටි (නිරා) ගින්නේ දඬුවම රස විඳිවු.&quot; යැයි අපි අපරාධ කළවුනට පවසන්නෙමු."/>
        <aya index="43" text="තවද (ලොවෙහි) ඔවුන් වෙත අපගේ (අල් කුර්ආන්) වදන් පැහැදිලිව පාරායනා කරනු ලබන විට &quot;මොහු නුඹලාගේ මුතුන්මිත්තන් නැමදුම් කරමින් සිටි දැයින් නුඹලාව වැළැක්වීමට පතන මිනිසෙකු මිස නොව.&quot; යැයි ඔවුහු පැවසුවෝය. තවද &quot;මෙය(අල්කුර්ආනය) ගොතන ලද බොරුවක් මිස නැත.&quot; යැයි ද ඔවුහු පැවසුවෝය. තවද ප‍්‍රතික්ෂේප කළවුන් සත්‍ය( අල්කුර්ආන)ය පිළිබඳව එය ඔවුන් වෙත පැමිණි කල්හි &quot;මෙය පැහැදිලි හූනියමක් මිස නැත.&quot; යැයි පැවසුවෝය."/>
        <aya index="44" text="(ඔවුන් පවසන දෑ එහි ඇති) ඔවුන් හදාරන්නා වූ ධර්ම පුස්තක කිසිවක් ඔවුනට අපි නොදුන්නෙමු. තවද (නබිවරය) නුඹට පෙර ඔවුන් වෙත (එවැනි වැරදි දෑ උගන්වන) කිසිදු අවවාද කරන්නෙකු('නබිවරයෙකු') අපි නොයැව්වෙමු."/>
        <aya index="45" text="තවද (මක්කාවාසී ප‍්‍රතික්ෂේපක) මොවුනට පෙර වූවන් ද ('රසූල්වරුන්ව') අසත්‍යය කළෝය. (පෙර වූවන් වන) ඔවුනට අප දුන් දැයින් දහයෙන් කොටසක් හෝ මොවුන් ලබා නොගත්තෝය. ඔවුන් මාගේ 'රසූල්වරුන්ව' අසත්‍ය කළෝය. (එවිගස ඔවුන් මාගේ දඬුවමට භාජනය වූවෝය) එසේ නම් (ඔවුනට) මාගේ නින්දාව කෙසේ වීද? (යැයි අවධානය කරවු.)"/>
        <aya index="46" text="(නබිවරය,) පවසවු. &quot;සැබැවින්ම මා නුඹලාට උපදෙස් දෙන්නේම එක( දැය)ක් පිළිබඳවය. (එය) නුඹලා යුගලව හා තනි තනිව අල්ලාහ් වෙනුවෙන් නැගී සිට පසුව ගැඹුරින් සිතා බැලීමයි. (එවිට) නුඹලාගේ සගයා (වන මා) තුළ කිසිදු උන්මත්තකභාවයක් නොමැත. (යනුවෙන් නුඹලා වටහා ගනු ඇත).&quot; (විනිශ්චය දිනයෙහි) දැඩි දඬුවම( පැමිණීම)ට පෙර නුඹලාට ඔහු(රසූල්වරයා) අවවාද කරන්නෙකු මිස නැත."/>
        <aya index="47" text="(තවද) නුඹ පවසවු. &quot;නුඹලාගෙන් මම (යම්) වේතනයක් ඉල්ලුවේ නම් එයද නුඹලා වෙනුවෙන්මය. (නමුත්) මාගේ වේතනය අල්ලාහ් කෙරෙහි (පමණක්) මිස නැත. තවද ඔහු සියලු දෑ කෙරෙහි (දැනුම ඇති) සාක්ෂිකරුය.&quot;"/>
        <aya index="48" text="(තවද) පවසවු. &quot;සැබැවින්ම මාගේ පරමාධිපති ('නබිවරුන්' වෙත) සත්‍යය පහළ කරන්නේය. ගුප්ත දෑ (පිළිබඳව අල්ලාහ්) මැනවින් දන්නාය.&quot;"/>
        <aya index="49" text="පවසවු. &quot;සත්‍යය පැමිණියේය. අසත්‍යය (විනාශ වී ගියේය. තවද එය කිසිවක්) උපදවන්නේ නැත. තවද එය (විනාශ වූවක්) යළි උපදවන්නේ ද නැත.&quot;"/>
        <aya index="50" text="(තවද) පවසවු. &quot;මා (සත්‍යය හැර) නොමග ගියේ නම් සැබැවින්ම මා නොමග (යාමෙහි පාඩුව) වන්නේ මා කෙරෙහිමය. තවද මා යහමග ලැබුවේ නම් (එය) මාගේ පරමාධිපති මා වෙත 'වහී' පහළ කළ දෑ(අල් කුර්ආනය) හේතුවෙනි. සැබැවින්ම ඔහු සර්ව ශ‍්‍රාවකය සදා සමීපය.&quot;"/>
        <aya index="51" text="තවද (විනිශ්චය දින ප‍්‍රතික්ෂේපිත) ඔවුන් භීතියට පත් වූ අවස්ථාවෙහි නුඹ (ඔවුන්ව) දුටුවේ නම් (භයානක වූ ඉමහත් දෑ නුඹ දැක ගනු ඇත.) එවිට (ඔවුන්ට) කිසිදු ගැලවුමක් නොමැත. තවද සමීප ස්ථානයේ(මිනී වළේ) සිටම ඔවුන්ව ග‍්‍රහණය කර ගනු ලැබේ."/>
        <aya index="52" text="තවද &quot;අපි එ(ම අල් කුර්ආනය)ය විශ්වාස කරන්නෙමු.&quot; යැයි ඔවුහු (එදින) පවසති. තවද දුරස්ථ වූ ස්ථාන(ය නම් ලෞකික ජීවිත)යේ සිට (විශ්වාසය නොකොට අද දින) කෙසේ නම් (එම විශ්වාසය) ඔවුන්ට හිමි වන්නේද?"/>
        <aya index="53" text="(මන්දයත්) මෙයට පෙර(ම ලෞකික ජීවිතයෙහි) සැබැවින්ම ඔවුන් එය ප‍්‍රතික්ෂේප කළෝය. තවද දුරස්ථ වූ ස්ථානයේ සිට ඔවුන් (තමන්ගේ දැනුමෙන්) සැඟවුණු දෑ මගින් (නබිවරයාට ද අල් කුර්ආනයට ද) චෝදනා එල්ල කරමින් සිටියෝය."/>
        <aya index="54" text="මෙයට පෙර (ප‍්‍රතික්ෂේපක) ඔවුන් මෙන් සිටියවුන්ට කරනු ලැබුවා සේම (විනිශ්චය දින) ඔවුන් අතර ද ඔවුන් ආශා කළ දෑ(වන විශ්වාසය) අතර ද බාධකයක් දමන ලදි. සැබැවින්ම ඔවුහු (ලොවෙහි) දැඩි සැකයෙහි (පසු)වූවෝය."/>
    </sura>
    <sura index="35" name="">
        <aya index="1" text="සියලු පැසසුම් අහස් හා මිහිතලය මුලින් උත්පාදනය කළා වූ ද පියාපත් දෙක බැගින් ද තුන බැගින් ද සතර බැගින් ද වූ 'මලක්වරුන්ව' දූතයන් ලෙස පත් කළා වූ ද අල්ලාහ් සතුය. මැවීම් හි ඔහු අභිමත කළ දෑ අධික කරන්නේය. සැබැවින්ම අල්ලාහ් සියලු දෑ කෙරෙහි අති බලසම්පන්නය."/>
        <aya index="2" text=" අල්ලාහ් ජනයින්ට දයාලුභාවය අතුරින් කුමක් විවෘත කරන්නේද එය වළක්වන කිසිදු කෙනෙකු නැත. තවද ඔහු කුමක් වළක්වන්නේද එයට පසු එය (ජනයින් වෙත) මුදා හරින කිසිදු කෙනෙකු නැත. ඔහු අති බලසම්පන්නය සර්ව ප‍්‍රඥාවන්තය."/>
        <aya index="3" text=" ජනයිනි, නුඹලා කෙරෙහි (දායාද කළ) අල්ලාහ්ගේ භාග්‍යය සිහිපත් කරවු. අහසින් හා මිහිතලයෙන් නුඹලාට ජීවන සම්පත් ලබා දෙන අල්ලාහ් මිස වෙනත් මැවුම්කරුවෙකු ඇත්ද? ඔහු හැර (නැමදීමට සුදුසු) වෙනත් දෙවියෙකු නොමැත. එබැවින් කෙසේ නම් නුඹලා (ඔහුගෙන් වෙනතකට) හරවනු ලබන්නෙහු ද?"/>
        <aya index="4" text=" තවද (නබිවරය,) ඔවුන් නුඹව අසත්‍යය කරන්නේ නම් (එය නව්‍ය දෙයක් නොවේ. මන්දයත්) සැබැවින්ම නුඹට පෙර ද 'රසූල්වරුන්' අසත්‍යය කරනු ලැබුවෝය. තවද (සියලු) කරුණු යළි පමුණුවනු ලබන්නේ අල්ලාහ් වෙතමය."/>
        <aya index="5" text="ජනයිනි, සැබැවින්ම අල්ලාහ්ගේ ප‍්‍රතිඥාව සත්‍යයකි. එබැවින් සැබැවින්ම මෙලොව ජීවිතය නුඹලාව නොරැවටිය යුතුය. තවද සැබැවින්ම රවටන්නා('ෂෙයිතාන්') අල්ලාහ් පිළිබඳව නුඹලාව නොරැවටිය යුතුය."/>
        <aya index="6" text=" සැබැවින්ම ෂෙයිතාන් නුඹලාට සතුරෙකි. එබැවින් නුඹලා ඔහුව සතුරෙකු ලෙසම ගනිවු. සැබැවින්ම ඔහු තම පාක්ෂිකයින්ව කැඳවන්නේම දරුණු (නිරා)ගින්නේ සගයින් අතුරින් වීම පිණිසය."/>
        <aya index="7" text=" කවුරුන් ප‍්‍රතික්ෂේප කළේද ඔවුනට දරුණු දඬුවමක් හිමිය. තවද කවුරුන් විශ්වාස කර යහකම් කළේද ඔවුනට පාප ක්ෂමාවක් හා ඉමහත් වේතනයක් හිමිය."/>
        <aya index="8" text=" කවරෙකුට තම කි‍්‍රයාවේ නරකය අලංකාර කරනු ලැබ එය ඔහු අලංකාර ලෙස දකින්නේද ඔහු (අල්ලාහ් යහමග පෙන්වූවන් මෙන් වන්නේ) ද? සැබැවින්ම ඔහු අභිමත කරන අයට නොමඟ යන්නට ඉඩ හරින්නේය. තවද ඔහු අභිමත කරන අයට යහමග පෙන්වන්නේය. එබැවින් (ප‍්‍රතික්ෂේපක) ඔවුන් (නොමග යෑම) කෙරෙහි වූ කම්පාවෙන් නුඹගේ ආත්මය විනාශ කර නොගනිවු. සැබැවින්ම ඔවුන් කරන දෑ පිළිබඳව අල්ලාහ් සර්වඥය."/>
        <aya index="9" text="තවද අල්ලාහ්, ඔහුමය සුළං එවනුයේ. පසුව ඒවා (තැනින් තැනට වැසි) වලාකුළු රැගෙන යයි. ඉන් පසුව (වියළී) නැසී ගිය නගරයක් වෙත අපි ඒවා ඇද ගෙන යන්නෙමු. තවද මිහිතලය (වියළී) නැසී ගිය පසු එම( වැසි වලාකුළු ම)ගින් එයට අපි ජීවය ඇති කළෙමු. (විනිශ්චය දින) නැවත නැගිටවනු ලැබීම ද මෙලෙසමය."/>
        <aya index="10" text="කවරෙකු ගෞරවය අපේක්ෂා කරන්නේද ගෞරව සියල්ල අල්ලාහ්ට හිමිය. පිවිතුරු වදන ඔහු වෙතම ඉහළ නැගෙන්නේය. තවද යහ කි‍්‍රයාව (ඔහු වෙත) එය(පිවිතුරු වදන) ඔසවන්නේය. තවද කවුරුන් නරක දෑ කුමන්ත‍්‍රණය කරන්නේ ද දරුණු දඬුවමක් ඔවුනට හිමිය. ඔවුන්ගේ කුමන්ත‍්‍රණය, එය විනාශ වන්නේය."/>
        <aya index="11" text=" තවද අල්ලාහ් නුඹලාව පස් වලින් ද පසුව ශුක‍්‍රාණු( බිඳු)වකින් ද මැව්වේය. ඉන් පසුව නුඹලාව ඔහු යුගල ලෙස පත් කළේය. තවද ඔහුගේ දැනුමෙන් මිස කිසිදු ස්ත‍්‍රියක් ගැබ් ගන්නේද නැත. ප‍්‍රසූත කරන්නේද නැත. ලේඛනයෙහි(ලව්හුල් 'මහ්ෆූල්හි' සටහන් වූවා) මිස කිසිදු වයස්ගත කෙනෙකුට (ඔහුගේ වයසට වඩා) වැඩි වයසක් දෙනු ලබන්නේද නැත. තවද තම වයසින් (කිසිවක්) අඩු කරනු ලබන්නේද නැත. සැබැවින්ම මෙය අල්ලාහ් කෙරෙහි පහසු කටයුත්තකි."/>
        <aya index="12" text=" තවද මුහුදු දෙක එක සමාන නොවන්නේය. (ඉන් එකක් වන) මෙය මිහිරි මිරිදියයි. එය බීමට උචිතය. තවද (අනෙක වන) මෙය ලවණ (සහිත) කරදියයි. තවද (මේවා) සියල්ලෙන්ම නුඹලා නැවුම් මාංශ(මත්සයින්) අනුභව කරන්නෝය. තවද නුඹලා පලඳින (මුතු වැනි) ආභරණ (ඒ තුළින්) නුඹලා පිට කර ගන්නෝය. තවද ඔහුගේ භාග්‍යය නුඹලා සොයා ගනු පිණිස එහි නෞකාවන් (ජලය) දෙබෑ කරමින් ගමන් කරන්නක්ව නුඹ දකින්නෙහිය. තවද නුඹලා කෘතවේදී විය හැක්කේය."/>
        <aya index="13" text="ඔහු(අල්ලාහ්) රාත‍්‍රිය දහවලෙහි ඇතුළු කරවන්නේය. තවද දහවල රාත‍්‍රියෙහි ඇතුළු කරවන්නේය. තවද ඔහු හිරු හා සඳු (තම ආධිපත්‍යය යටතේ) වසඟ කළේය. (ඉන්) එකිනෙක (එයට) නියම කරනු ලැබූ කාලයක් සඳහා ගමන් කරන්නේය. ඔහුය නුඹලාගේ පරමාධිපති වන අල්ලාහ්. ආධිපත්‍යය ඔහු සතුය. තවද ඔහු හැර නුඹලා කවුරුන් (දෙවිවරුන් ලෙස) කැඳවන්නේද ඔවුන් (ධාන්‍ය) සිවියක තරම් හෝ ආධිපත්‍යයක් නොලබන්නෝය."/>
        <aya index="14" text=" නුඹලා ඔවුන්ව(එම දෙවිවරුන්ව) කැඳවූයේ නම් ඔවුහු නුඹලාගේ කැඳවුමට සවන් නොදෙන්නෝය. (එසේ) ඔවුන් සවන් දුන්නේ නම් නුඹලාට ඔවුහු පිළිතුරු නොදෙන්නෝය. තවද (මළවුන්) නැගිටවනු ලබන දින (ලෞකික ජීවිතයෙහි නුඹලා අල්ලාහ්ට කළ) නුඹලාගේ ආදේශයන් ඔවුන්(එම දෙවිවරුන්) ප‍්‍රතික්ෂේප කරන්නෝය. තවද (නබිවරය,) අභිඥානවන්තයෙකු (වන අල්ලාහ්) වැනි (වෙනත් කිසිවෙක්) නුඹට (මේ පිළිබඳව) නොදන්වන්නේය."/>
        <aya index="15" text="ජනයිනි, නුඹලා අල්ලාහ් වෙත අවශ්‍යතාව ඇත්තන්ය. තවද අල්ලාහ්, ඔහුමය (කිසිවෙකු වෙත අනවශ්‍ය වූ) සර්ව සම්පූර්ණ, සර්ව ප‍්‍රශංසාලාභී වන්නේ."/>
        <aya index="16" text="ඔහු අභිමත කළේ නම් නුඹලාව (විනාශ කර) බැහැර කර දමා නව මැවීමක් ගෙන එන්නේය."/>
        <aya index="17" text=" තවද මෙය අල්ලාහ් කෙරෙහි අසීරු දැයක් නොවන්නේය."/>
        <aya index="18" text=" තවද (තම පාපයේ) බර උසුලන්නෙකු වෙනකෙනෙකුගේ (පාපයේ) බර නොඋසුලන්නේය. (පාපයේ) බර පටවනු ලැබූවෙකු එය එසවීමට (උදවුකරුවෙකු) කැඳවූයේ නම් (කිසිවෙකු විසින්) එයින් කිසිවක් උසුලනු නොලබන්නේය. ඔහු සමීප ඥාතියෙකු වුවද (කම් නැත). නුඹ අවවාද කර(එය ප‍්‍රයෝජන ව)නුයේ ඔවුන්ගේ පරමාධිපතිව නොදකිමින්ම බියවන්නන්ට හා 'සලාතය' ස්ථාපිත කරන්නන්ටමය.තවද කවරෙකු (විශ්වාසය මගින් සිත) පවිත‍්‍ර කර ගත්තේද සැබැවින්ම ඔහු පවිත‍්‍ර කර ගත්තේ තමන්වමය. තවද අවසානයෙහි යොමු වන ස්ථානය අල්ලාහ් වෙතය."/>
        <aya index="19" text=" තවද අන්ධයා හා පෙනුම ඇත්තා සම නොවන්නේය."/>
        <aya index="20" text="තවද අඳුර හා ආලෝකය ද"/>
        <aya index="21" text=" සෙවණැල්ල හා (සූර්යය) රශ්මිය ද (සම නොවන්නේය.)"/>
        <aya index="22" text=" තවද ප‍්‍රාණය ඇත්තන් හා මළවුන් ද සම නොවන්නෝය. සැබැවින්ම අල්ලාහ් තමා අභිමත කළවුන්ට ශ‍්‍රවණය ඇති කරන්නේය. තවද (නබිවරය,) නුඹ මිනී වළවල් හි සිටින්නන්ට ශ‍්‍රවණය ඇති කරන්නෙකු නොවේ."/>
        <aya index="23" text=" නුඹ අවවාද කරන්නෙකුව මිස නැත."/>
        <aya index="24" text=" (නබිවරය,) සැබැවින්ම අපි නුඹව සත්‍යය(යහමග) සමග සුබාරංචි පවසන්නෙකු ලෙස ද අවවාද කරන්නෙකු ලෙස ද යැව්වෙමු. තවද කිසිදු ප‍්‍රජාවක් නැත. ඔවුන් අතර අවවාද කරන්නෙකු පැමිණ මිස."/>
        <aya index="25" text=" තවද (නබිවරය,) ඔවුන් නුඹව අසත්‍යය කරන්නේ නම් (එය නව්‍ය දෙයක් නොවේ. මන්දයත්) සැබැවින්ම ඔවුන්ට පෙර සිටියවුන් ද (රසූල්වරුන්ව) අසත්‍යය කළෝය. ඔවුන්ගේ රසූල්වරුන් පැහැදිලි සාධක ද ධර්ම පනත් ද ආලෝකය දෙන්නා වූ ධර්ම පුස්තකය ද රැගෙන ඔවුන් වෙත පැමිණියෝය."/>
        <aya index="26" text=" පසුව ප‍්‍රතික්ෂේප කළවුන්ව මම ග‍්‍රහණය කර ගත්තෙමි. එබැවින් (ඔවුනට) මාගේ (දඬුවමින් වූ) නින්දාව කෙසේ වී ද?"/>
        <aya index="27" text="අල්ලාහ් අහසින් (වැසි) ජලය පහළ කිරීම නුඹ නුදුටුවෙහිද? පසුව එමගින් එහි වර්ණයන් විවිධාකාර වූ පලතුරු අපි පිට කළෙමු. තවද කඳු අතුරින් සුදු හා රතු පැහැති විවිධ වර්ණ වලින් යුත් මාර්ගයන් ඇත. තවද (අනෙක් ඒවාහි) සම්පූර්ණ කළු පැහැති (මාර්ග) ද ඇත."/>
        <aya index="28" text="තවද මිනිසුන් අතුරින් ද සත්වයින් අතුරින් ද පශු කුලයට අයත් සතුන් අතුරින් ද එලෙසම එහි වර්ණයන් විවිධාකාරයෙන් යුක්තය. සැබැවින්ම අල්ලාහ්ට ඔහුගේ ගැත්තන් අතුරින් බියවන්නේ ආලිම්වරුන්( වන දැනුම ඇත්තන්)මය. සැබැවින්ම අල්ලාහ් අති බලසම්පන්නය අති ක්ෂමාශීලීය."/>
        <aya index="29" text=" සැබැවින්ම අල්ලාහ්ගේ ධර්ම පුස්තකය(අල් කුර්ආනය) පාරායනා කරන්නන් ද 'සලාතය' ස්ථාපිත කළවුන් ද ඔවුනට අප දුන් දැයින් රහසිගතව හා ප‍්‍රසිද්ධියේ (අල්ලාහ්ගේ මාර්ගයෙහි) වියදම් කළවුන් ද කිසිවිටක විනාශ නොවන ව්‍යාපාරයක්(ස්වර්ගය) බලාපොරොත්තු වන්නෝය."/>
        <aya index="30" text=" (එසේ ඔවුන් කරනුයේ) (මතුලොවෙහි) ඔවුන්ගේ වේතනයන් ඔවුන්ට පරිපූර්ණ කරනු පිණිස ද ඔහුගේ(අල්ලාහ්ගේ) වරප‍්‍රසාදය අධික කරනු පිණිස ද වේ. සැබැවින්ම ඔහු අති ක්ෂමාශීලීය තුතිය අගය කර( ප‍්‍රතිඵල දෙ)න්නාය."/>
        <aya index="31" text=" (නබිවරය,) ධර්ම පුස්තකයෙන් අපි නුඹ වෙත කුමක් දේව පණිවිඩ ලෙස පහළ කළෙමුද එ(ම අල් කුර්ආන)යමය එයට පෙර ඇති දෑ සත්‍යය කරවන සත්‍යය වන්නේ. සැබැවින්ම අල්ලාහ් තම ගැත්තන් පිළිබඳව අභිඥානවන්තය. සර්ව සුපරික්ෂාකාරීය."/>
        <aya index="32" text=" පසුව අපගේ ගැත්තන් අතුරින් අප තෝරා ගත් අයට(නුඹගේ ප‍්‍රජාවට) ධර්ම පුස්තකය(අල් කුර්ආනය) අපි උරුම කර දුන්නෙමු. තවද ඔවුන් අතුරින් තමන්ටම අපරාධ කර ගත්තවුන් වෙති. තවද ඔවුන් අතුරින් මධ්‍යස්ථයින් ද වෙති. තවද ඔවුන් අතුරින් අල්ලාහ්ගේ අනුමැතියෙන් යහ දෑ හි පෙරටු වූවන් ද වෙති. මෙයමය ඉමහත් වරප‍්‍රසාදය වන්නේ."/>
        <aya index="33" text="ඔවුන් එහි ඇතුලු වන සදාතනික (ස්වර්ග) උයන් (ඔවුනට) ඇත. රනින් වූ වළලු වලින් ද මුතු ද ඔවුනට එහි පලඳවනු ලැබේ. තවද එහි ඔවුන්ගේ වස්ත‍්‍රය සේද(වලින් යුක්ත)ය."/>
        <aya index="34" text=" තවද ඔවුහු (මෙසේ) පවසති &quot;අපගෙන් (සියලු) දුක ඉවත් කළා වූ අල්ලාහ්ටම සියලු පැසසුම් හිමිය. සැබැවින්ම අපගේ පරමාධිපති අති ක්ෂමාශීලීය තුතිය අගය කර( ප‍්‍රතිඵල දෙ)න්නාය."/>
        <aya index="35" text=" ඔහු තම දායාදයෙන් අපව සදාතනික නිවසෙහි(ස්වර්ගයෙහි) ගෘහස්ථ කළේය. එහි (කිසිදු ශරීර) වෙහෙසක් අපව ස්පර්ශ නොකරන්නේය. තවද එහි (කිසිදු) කාන්සියක් අපව ස්පර්ශ නොකරන්නේය.&quot;"/>
        <aya index="36" text=" තවද ප‍්‍රතික්ෂේප කළවුන්, නිරා ගින්න ඔවුනට ඇත. (එහි මරණය) ඔවුන් කෙරෙහි තීන්දු නොකරනු ලබන්නේ(ම)ය. එබැවින් ඔවුහු මරණයට පත් නොවන්නෝය. එහි දඬුවමින් කිසිවක් ඔවුන්ගෙන් සැහැල්ලු කරනු නොලැබේ. ප‍්‍රතික්ෂේපකයින් සියල්ලන්ට අප ප‍්‍රතිවිපාක දෙනුයේ මෙලෙසය."/>
        <aya index="37" text=" තවද එ(ම නිරයෙ)හි ඔවුහු &quot;අපගේ පරමාධිපතියාණනි, අපව (මෙයින්) බැහැර කරවු. අපි (මීට පෙර) කරමින් සිටි (නරක) දෑ නොව යහ කි‍්‍රයාවන් කරන්නෙමු.&quot; යැයි උදවු පතමින් හඬා වැලපෙන්නෝය. (එවිට අල්ලාහ්) &quot;උපදෙස් ලබන්නා එ(ම ලෞකික ජීවිතයෙ)හි උපදෙස් ලබනු පිණිස අප නුඹලාට (එහි) ආයුෂ කාලයක් නොදුන්නෙමුද? තවද (ඊට අමතරව) අවවාද කරන්නෙකු නුඹලා වෙත පැමිණියේය. එබැවින් නුඹලා (මෙම දඬුවම) රස විඳිවු. (මන්දයත්) අපරාධකරුවන්ට උදව්කරුවන් කිසිවෙකු නැත.&quot; (යැයි පවසන්නේය.)"/>
        <aya index="38" text="සැබැවින්ම අල්ලාහ් අහස් හා මිහිතලයේ ඇති ගුප්ත දෑ (පිළිබඳව) දන්නාය. සැබැවින්ම ඔහු සිත් තුළ ඇති දෑ පිළිබඳව සර්වඥය."/>
        <aya index="39" text="නුඹලාව මිහිතලයෙහි (පැවරූ බලතල ක‍්‍රියා කරන) නියෝජිතයන් බවට පත් කළේ ඔහුමය. එබැවින් කවරෙකු ප‍්‍රතික්ෂේප කළේද ඔහුගේ ප‍්‍රතික්ෂේපය (සඳහා වූ පලවිපාක) ඔහු කෙරෙහිමය. තවද ප‍්‍රතික්ෂේපකයින්ට ඔවුන්ගේ ප‍්‍රතික්ෂේපය ඔවුන්ගේ පරමාධිපති අබියස ප‍්‍රකෝපයක් මිස (අන් කිසිවක්) අධික නොකරයි. තවද ප‍්‍රතික්ෂේපකයින්ට ඔවුන්ගේ ප‍්‍රතික්ෂේපය අලාභයක් මිස (අන් කිසිවක්) අධික නොකරයි."/>
        <aya index="40" text=" (නබිවරය,) &quot;අල්ලාහ් හැර නුඹලා ඇයැදින්නා වූ නුඹලා( ආදේශ කළ අල්ලාහ්)ගේ හවුල්කරුවන්ව නුඹලා අවධානය කළෙහු ද? මිහිතලයෙන් ඔවුන් මැව්වේ කුමක් දැ'යි මා හට නුඹලා පෙන්වවු. නැතහොත් අහස් (නිර්මාණය කිරීමෙ)හි ඔවුනට කොටසක් හිමිද? නැතහොත් (මොවුන් හවුල්කරුවන් යැයි පැහැදිලි කරන) ධර්ම පුස්තකයක් අපි (ප‍්‍රතික්ෂේපක) ඔවුන්ට දී එවිට ඔවුන් එයින් පැහැදිලි සාධකයක් මත සිටින්නේදැ?&quot;යි විමසවු. නොඑසේය අපරාධකරුවන්, ඔවුන්ගෙන් ඇතැමුන්(ප‍්‍රධානීන්) ඇතැමුන්ට(ඔවුන්ගේ පිරිසට) රැවටිල්ලක් මිස (කිසිවක්) ප‍්‍රතිඥා නොකළෝය."/>
        <aya index="41" text=" සැබැවින්ම අල්ලාහ් අහස් හා මිහිතලය (එහි ස්ථානයන්ගෙන්) නික්ම වීමෙන් වළක්වන්නේය. ඒදෙක නික්ම වූයේ නම් ඔහුගෙන් පසුව කිසිවෙකුට ඒදෙක වැළැක්විය නොහැක. සැබැවින්ම ඔහු දැඩි ඉවසිලිවන්ත, අති ක්ෂමාශීලී විය."/>
        <aya index="42" text=" තවද (ප‍්‍රතික්ෂේපක) ඔවුන් වෙත අවවාද කරන්නෙකු පැමිණියේ නම් සැබැවින්ම තමන් (පෙර පැමිණි) ප‍්‍රජාවන්ගෙන් (ඕනෑම) එකකට වඩා ඉතා යහමග ලැබූවන් වන්නෝ යැයි ඔවුන්ගේ ප‍්‍රබල දිවුරුම් වලින් ඔවුහු අල්ලාහ් මත දිවුරුවෝය. එහෙත් ඔවුන් වෙත අවවාද කරන්නෙකු පැමිණි කල්හි (ඔහුගේ එම පැමිණීම) ඔවුනට (යහමගින් දුරස් වී) පලායෑම මිස වෙන කිසිවක් අධික නොකළේය."/>
        <aya index="43" text="(මෙසේ ඔවුන් පලා ගියේ) මිහිතලයෙහි උඩඟුකම් පෑ හේතුවෙන් ද අයහ කුමන්ත‍්‍රණ කළ හේතුවෙන් ද වේ. තවද අයහ කුමන්ත‍්‍රණය, එය කළවුන් මිස (වෙනත් කිසිවෙකු) වෙළා නොගනී. එබැවින් පෙර වූවන්ගේ (විෂයෙහි වූ) පිළිවෙත(දඬුවම) මිස (වෙනකක්) ඔවුන් බලාපොරොත්තු වන්නේද? එබැවින් නුඹ අල්ලාහ්ගේ පිළිවෙතෙහි(දඬුවමෙහි) කිසිදු වෙනස් කිරීමක් නොදකින්නේමය. තවද නුඹ අල්ලාහ්ගේ පිළිවෙතෙහි(දඬුවමෙහි) කිසිදු හැරවීමක් නොදකින්නේමය."/>
        <aya index="44" text="ඔවුන් මිහිතලයෙහි ගමන් කර ඔවුනට පෙර විසූවන්ගේ අවසානය කෙසේ වූයේ දැ'යි නොදුටුවේ ද? තවද (පෙර වූ) ඔවුන් මොවුන්ට වඩා ශක්තියෙන් දැඩි වූවන් වූහ. (මොවුන්ගේ විෂයෙහි) අහස්හි හා මිහිතලයෙහි කිසිවකින් තමාව නොහැකියාවට පත් කරන්නක් ලෙස අල්ලාහ් වූයේ නැත. සැබැවින්ම ඔහු සර්වඥ අති බලසම්පන්න විය."/>
        <aya index="45" text=" තවද අල්ලාහ් ජනයාව ඔවුන් (පාපයන්ගෙන්) ඉපැයූ දෑ සඳහා ග‍්‍රහණය කරන්නේ නම් එහි(මිහිතලය) මතුපිට කිසිදු ජීවියෙකු (ජීවත් වීමට) අත හැර නොදමනු ඇත. එනමුත් නියමිත කාලයක් දක්වා (දඬුවම් නොකර) ඔහු ඔවුන්ව ප‍්‍රමාද කරන්නේය. පසුව ඔවුන්ගේ කාලය පැමිණි විට (ඔහු දඬුවම් කරන්නේය.) සැබැවින්ම අල්ලාහ් තම ගැත්තන් පිළිබඳව සර්ව සුපරික්ෂාකාරී විය."/>
    </sura>
    <sura index="36" name="">
        <aya index="1" text="යා. සීන්."/>
        <aya index="2" text="ප‍්‍රඥාවන්ත අල් කුර්ආනය මත දිවුරමින්."/>
        <aya index="3" text="(අහෝ මුහම්මද්,) සැබැවින්ම නුඹ 'රසූල්වරුන්' අතුරින් කෙනෙකි."/>
        <aya index="4" text="(තවද නුඹ) ඍජු මාර්ගයක් මත (සිටින්නෙහි)ය."/>
        <aya index="5" text="(මෙම අල් කුර්ආනය) අති බලසම්පන්න කරුණාභරිතයාණන්ගේ පහළ කිරීමකි."/>
        <aya index="6" text="කවරෙකුගේ මුතුන්මිත්තන් අවවාද කරනු නොලැබුවේ ද එවන් වූ පිරිසකට නුඹ අවවාද කරනු පිණිස (මෙය පහළ කළේ)ය. තවද ඔවුන් අනවධානීන්ය."/>
        <aya index="7" text="සැබැවින්ම ඔවුන්ගෙන් බහුතරය කෙරෙහි වදන නියම විය. එබැවින් ඔවුහු විශ්වාස නොකරති."/>
        <aya index="8" text=" සැබැවින්ම අපි ඔවුන්ගේ ගෙලෙහි විලංගු දැමුවෙමු. එය ඔවුන්ගේ නිකට දක්වා පවතී. එබැවින් ඔවුන් හිස් ඉහළට නෙරා ගියවුන්ය."/>
        <aya index="9" text=" තවද ඔවුනට ඉදිරියෙන් බාධකයක් ද ඔවුන්ගේ පසුපසින් බාධකයක් ද අපි ඇති කළෙමු. තවද (එමගින්) අපි ඔවුන්ව ආවරණය කළෙමු. එබැවින් ඔවුහු (සත්‍යය හා යහමග) නොබලන්නෝය."/>
        <aya index="10" text="නුඹ ඔවුනට අවවාද කළ ද නුඹ ඔවුනට අවවාද නොකළ ද ඔවුනට (එය) එක හා සමානය. ඔවුහු විශ්වාස නොකරති."/>
        <aya index="11" text="නුඹ අවවාද කර(එය ප‍්‍රයෝජන ව)නුයේම උපදෙස(අල් කුර්ආනය) අනුගමනය කර (අල්ලාහ්ව) නොදකිමින්ම කරුණාභරිතයාණන්ට (අල්ලාහ්ට) බියවන්නන්ට( පමණක්)ය. එබැවින් නුඹ ඔහුට පාප ක්ෂමාවක් ගැන ද ගෞරවාන්විත වේතනයක්(ස්වර්ගය) ගැන ද ශුභාරංචි දන්වවු."/>
        <aya index="12" text=" සැබැවින්ම මළවුනට (මතු ලොවෙහි) ජීවය ලබා දෙන්නේ අපමය. තවද (මරණයට පෙර) ඔවුන් පෙරටු කළ දෑ ද ඔවුන්ගේ (ජීවිතයේ කළ කි‍්‍රයාවන්හි) පිය සටහන් ද අපි ලියන්නෙමු. සෑම කරුණක්ම පැහැදිලි පුස්තකයක(ආරක්ෂිත ඵලකයක) අපි සටහන් කළෙමු."/>
        <aya index="13" text=" (නබිවරය,) නුඹ ඔවුනට(ප‍්‍රතික්ෂේපකයින්ට එක්තරා) ගම්වාසීන්( පිරිසක්)ව උපමාවක් ලෙස ගෙන හැර පෙන්වවු, එනම් (එම උපමාව) එහි රසූල්වරුන් පැමිණි අවස්ථාවය."/>
        <aya index="14" text=" ඔවුන් වෙත අපි 'රසූල්වරුන්' දෙදෙනෙකු එවූ කල්හි ඔවුහු ඔවුන් දෙදෙනාව අසත්‍යය කළෝය. පසුව අප තුන්වැන්නෙකු (යවා ඔහු) මගින් (ඔවුන් දෙදෙනාව) බලවත් කළෙමු. එවිට &quot;සැබැවින්ම අපි නුඹලා වෙත එවනු ලැබූවන් වෙමු&quot;යි ඔවුහු(එම රසූල්වරුන්) ප‍්‍රකාශ කළෝය."/>
        <aya index="15" text=" (එයට) ඔවුන්(ගම්වාසීන්) &quot;නුඹලා අප මෙන් මිනිසුන් මිස නැත, තවද කරුණාභරිතයාණන් (වන අල්ලාහ්) කිසිවක් පහළ නොකළේය, නුඹලා අසත්‍යය පවසන්නන් මිස නැතැ&quot;යි පැවසුවෝය."/>
        <aya index="16" text=" (එයට) ඔවුහු(නබිවරුන්) &quot;සැබැවින්ම අපි නුඹලා වෙත එවනු ලැබූවන්(රසූල්වරුන්) බව අපගේ පරමාධිපති දන්නේ යැ&quot;යි පැවසූහ."/>
        <aya index="17" text="&quot;තවද (නුඹලාට) පැහැදිලි වූ දැනුම් දීමක් මිස අප කෙරෙහි වෙනත් (වගකීම්) කිසිවක් නැතැ&quot;(යි ද නබිවරුන් පැවසූහ.)"/>
        <aya index="18" text=" (එයට) ඔවුන්(ගම්වාසීන්) &quot;සැබැවින්ම අපි නුඹලාව අසුබයක් ලෙස සලකන්නෙමු. නුඹලා (මෙයින්) නොවැළකුනේ නම් සැබැවින්ම අපි නුඹලාව ගල් ගසා මරන්නෙමු. තවද අපගෙන් වූ වේදනීය දඬුවමක් සැබැවින්ම නුඹලාව ස්පර්ශ කරනු ඇතැ&quot;යි පැවසුවෝය."/>
        <aya index="19" text=" (එයට) ඔවුහු(නබිවරුන්) &quot;නුඹලාගේ අසුබය නුඹලා සමගය. නුඹලාට උපදෙස් දෙනු ලැබූවත් ද? (නුඹලා අපව අසුබ යැයි පවසනුයේ.) කෙසේ නමුත් නුඹලා සීමාව ඉක්මවා ගිය පිරිසකි.&quot; යැයි පැවසූහ."/>
        <aya index="20" text=" තවද එම නගරයේ කෙළවරක සිට මිනිසෙකු වේගයෙන් පැමිණ (මෙසේ) පැවසුවේය. &quot;මාගේ ජනයිනි, නුඹලා (මෙම) රසූල්වරුන්ව පිළිපදිවු."/>
        <aya index="21" text=" (එනම්) නුඹලාගෙන් කිසිදු කුලියක් නොඅයැදින අයව(රසූල්වරුන්ව) නුඹලා පිළිපදිවු. තවද ඔවුන් යහමග ලැබූවන්ය."/>
        <aya index="22" text=" තවද මා මැවූ ඔහුව(අල්ලාහ්ව) මා නොනැමද සිටීමට මට කුමක් වී ද? තවද ඔහු වෙතමය නුඹලා නැවත යොමු කරනු ලබනුයේ."/>
        <aya index="23" text=" කරුණාභරිතයාණන්, (අල්ලාහ්) යම් නපුරක් මා හට අභිමත කරන්නේ නම් ඔවුන්ගේ මැදිහත් වීම මාහට කිසිදු ප‍්‍රයෝජනයක් ඇති නොකරන්නා වූ තවද මා ආරක්ෂා නොකරන්නා වූ දෙවිවරුන්ව මම ඔහු(අල්ලාහ්) හැර (නැමදීමට) ගන්නෙම් ද?"/>
        <aya index="24" text=" (එසේ ව්‍යාජ දෙවිවරුන්ව මා නැමදුම් කළේ නම්) එවිට සැබැවින්ම මම පැහැදිලි නොමගෙහිය."/>
        <aya index="25" text=" සැබැවින්ම මම නුඹලාගේ පරමාධිපතිව(අල්ලාහ්ව) විශ්වාස කළෙමි. එබැවින් නුඹලා මට සවන් දෙවු.&quot;"/>
        <aya index="26" text="(ඉන් පසුව එම ජනයින් ඔහුව ඝාතනය කළෝය. එවිට) &quot;නුඹ (ස්වර්ග) උයනට ඇතුළු වවු&quot; යැයි (ඔහුට) පවසනු ලැබීය. (ඔහු ස්වර්ගයට ඇතුළු වූ පසු) &quot;අහෝ! මාගේ පරමාධිපති මට සමාව දී තිබීම පිළිබඳව ද මා ගෞරවනීය අයගෙන් කෙනෙකු බවට පත් කර තිබීම පිළිබඳව ද මාගේ ජනයින් දැනගත්තේ නම්.&quot; යැයි ඔහු පැවසුවේය."/>
        <aya index="28" text="තවද ඔහුගෙ( මරණයෙ)න් පසුව ඔහුගේ ජනයින්ට අපි අහසින් කිසිදු සේනාවක් පහළ නොකළෙමු. තවද (එසේ) අපි පහළ කරන්නන් වශයෙන් ද නොවන්නෙමු."/>
        <aya index="29" text="එ(ම දණ්ඩන)ය එකම එක හඬක් මිස නොවීය. එවිට ඔවුන් මළවුන් බවට පත් වූහ."/>
        <aya index="30" text="අහෝ! ගැත්තන් කෙරෙහි වූ විනාශය. ඔවුන් වෙත කිසිදු රසූල්වරයෙකු පැමිණියේ නැත. (නමුත්) ඔවුන් ඔහුව සමච්චල් කරමින් සිටියා මිස."/>
        <aya index="31" text="ඔවුනට පෙර (විසූ) පරම්පරාවන් අතුරින් කොතෙක් (මෙවන් පරම්පරාවන්) අපි විනාශ කළෙමු දැ'යි ඔවුන්(ප‍්‍රතික්ෂේපකයින්) නොදුටුවෝ ද? සැබැවින්ම (විනාශ වූ) ඔවුන් (ප‍්‍රතික්ෂේපක) මොවුන් වෙත නැවත හැරී නොඑති."/>
        <aya index="32" text="තවද සැබැවින්ම සියලු දෙනාම අප අබියස එක් රැස් කරනු ලැබ (විනිශ්චය සඳහා) ඉදිරිපත් කරනු ලබන්නන් වෙති."/>
        <aya index="33" text=" තවද නැසී ගිය භූමිය (ප‍්‍රතික්ෂේපක) ඔවුන්ට සංඥාවකි. අපි එය ප‍්‍රාණවත් කළෙමු. තවද අපි එයින් ධාන්‍ය පිට කළෙමු. එබැවින් ඔවුන් එයින් අනුභව කරති."/>
        <aya index="34" text="තවද අපි එ(ම භූමියෙ)හි ඉඳි හා මිදි වලින් යුත් උයන් ඇති කළෙමු. තවද අපි එහි උල්පත් වලින් (ජලය) පුපුරුවා හැරියෙමු."/>
        <aya index="35" text="(මෙසේ අපි ඇති කළේ) එහි පලතුරු ඔවුන් අනුභව කරනු පිණිසය. තවද ඔවුන්ගේ දෑත් (මගින්) එය ඇති නොකළේය. එබැවින් ඔවුන් කෘතවේදී නොවන්නෝ ද?"/>
        <aya index="36" text="මිහිතලය හටගන්වන දෑ අතුරින් ද ඔවුන්(මිනිසුන්) අතුරින් ද ඔවුන් නොදන්නා දෑ අතුරින් ද ඒවා සියල්ල ජෝඩු (වශයෙන්) මැව්වා වූ ඔහු(අල්ලාහ්) අති පිවිතුරුය."/>
        <aya index="37" text=" තවද රාත‍්‍රිය ඔවුනට සංඥාවකි. අපි එයින් දහවල ඉවත් කරන්නෙමු. එවිට ඔවුහු අඳුරෙහි වන්නෝ වෙති."/>
        <aya index="38" text=" තවද සූර්යයා එයට හිමි නියමිත ස්ථානය වෙත ගමන් කරයි. මෙය අති බලසම්පන්න සර්වඥයාණන්ගේ නියමයයි."/>
        <aya index="39" text=" අපි චන්ද්‍රයාට එය (දීප්තියෙන් අඩු, වක‍්‍ර, තුනී වූ) පැරණි ඉඳි අත්තක් මෙන් නැවත පත් වන තෙක් (නොයෙකුත්) ස්ථානයන් නියම කළෙමු."/>
        <aya index="40" text=" සූර්යයා, එය චන්ද්‍රයාට ළඟා වීමට හෝ රාත‍්‍රිය දහවල පෙරටු කිරීමට හෝ නොහැක. තවද (අහස් වියනේ ඇති ග‍්‍රහයන්) සියල්ල (ඒවාට හිමි) කක්ෂයක පාවෙ(මින් ගමන් කර)න්නේය."/>
        <aya index="41" text=" තවද පටවනු ලැබූ නැවෙහි අපි ඔවුන්ගේ පරපුර ඉසිලීම ද ඔවුනට සංඥාවකි."/>
        <aya index="42" text="තවද අපි ඔවුන් ප‍්‍රවාහනය කරන එවැනි දෑ ඔවුන් වෙනුවෙන්ම මැව්වෙමු."/>
        <aya index="43" text="තවද අපි අභිමත කළේ නම් ඔවුන්ව අපි ගිල්වන්නෙමු. එවිට ඔවුන්ට කිසිදු උදවුකරුවෙකු නොවන්නේය. තවද ඔවුහු ආරක්ෂා කරනු නොලබන්නෝය."/>
        <aya index="44" text=" තවද අපගෙන් වූ දයාවක් වශයෙන් හා (ස්වල්ප) කලකට භුක්ති විඳීමක් වශයෙන් මිසය (අපි ඔවුන්ව නොගිල්වා ආරක්ෂා කළේ)."/>
        <aya index="45" text=" නුඹලා කරුණාව ලබනු පිණිස නුඹලාට ඉදිරියෙන් ඇති දැයට(මෙලොව දඬුවමට) ද නුඹලාට පසු පසින් ඇති දැයට(මතු ලොව දඬුවමට) ද බියවවු යැයි ඔවුනට පවසනු ලැබූ විට (එය ඔවුහු පිටුපෑවෝ)ය."/>
        <aya index="46" text=" තවද ඔවුන්ගේ පරමාධිපතිගේ සංඥා අතුරින් (යම්) සංඥාවක්, ඔවුන් එය ප‍්‍රතික්ෂේප කරන්නන්ව සිටියා මිස ඔවුන් වෙත පැමිණියේ නැත."/>
        <aya index="47" text=" තවද &quot;අල්ලාහ් නුඹලාට සැපයූ දැයින් නුඹලා වියදම් කරවු&quot; යැයි ඔවුනට(ප‍්‍රතික්ෂේපකයින්ට) පවසනු ලැබූ කල්හි (එම) ප‍්‍රතික්ෂේප කළවුන් විශ්වාස කළවුනට &quot;අපි කෙනෙකුට ආහාර සැපයිය යුතුද? අල්ලාහ් අභිමත කළේ නම් තමා(ම) ඔහුට ආහාර සපයනු ඇත. නුඹලා පැහැදිලි නොමගෙහි මිස නැත.&quot; යැයි (සමච්චලයෙන්) පැවසුවෝය."/>
        <aya index="48" text=" තවද &quot;නුඹලා සත්‍යවන්තයින් වන්නේ නම් මෙම ප‍්‍රතිඥාව(විනිශ්චය දිනය සිදු වනුයේ) කවදා දැ?&quot;යි (ප‍්‍රතික්ෂේපකයින් වන) ඔවුහු විමසති."/>
        <aya index="49" text=" ඔවුන් තර්ක කරමින් සිටිය දී එය ඔවුන්ව ග‍්‍රහණය කරන එකම එක (මහා 'හොරණෑ') හඬක් මිස ඔවුන් බලාපොරොත්තු නොවන්නෝය."/>
        <aya index="50" text=" එබැවින් ඔවුන් (වසීඅත් නම්) අවසන් කැමැත්ත ප‍්‍රකාශ කිරීමට ද ඔවුන්ගේ පවුල වෙත ඔවුන් නැවත හැරී යෑමට ද හැකියාවක් නොලබ(මින් මරණයට පත් ව)න්නෝය."/>
        <aya index="51" text="තවද 'සූර්' (නම් හොරණෑව දෙවන වරට) පිඹිනු ලැබේ. එවිට ඔවුන් මිනී වළවල් වලින් (නැගිට) තමන්ගේ පරමාධිපති වෙතට ශීඝ‍්‍රයෙන් පිටව යති."/>
        <aya index="52" text="&quot;අහෝ අපගේ විනාශය! අපගේ නිදන ස්ථානයෙන් අපව අවදි කළේ කවුරුන් දැ?&quot;යි ඔවුහු විමසති. &quot;මෙය කරුණාභරිතයාණන් ප‍්‍රතිඥා දුන් හා රසූල්වරුන් (ඒ පිළිබඳව) සත්‍යය පැවසූ දෑ වේ.&quot;"/>
        <aya index="53" text="එය(හොරණෑ හඬ) එකම එක මහා හඬක් මිස නොවීය. එවිගස ඔවුන් සියලු දෙනාම අප අබියස (විනිශ්චය සඳහා) ඉදිරිපත් කරනු ලබන්නෝය."/>
        <aya index="54" text=" එබැවින් අද දින(විනිශ්චය දින) කිසිම ආත්මයකට කිසිදු අපරාධයක් කරනු නොලැබේ. තවද නුඹලා කරමින් සිටි දැයට මිස නුඹලාට ප‍්‍රතිඵල දෙනු නොලබන්නෙහුය."/>
        <aya index="55" text="සැබැවින්ම අද දින ස්වර්ග සගයෝ (ස්වර්ග උයන් තුළ තම) කාර්යයෙහි සතුටුවන්නන් වෙති."/>
        <aya index="56" text="ඔවුන් හා ඔවුන්ගේ භාර්යාවන් සෙවණැලිහි උස් කවිච්චියන් මත හාන්සිවන්නන් වෙති."/>
        <aya index="57" text=" එහි ඔවුනට පලතුරු ද ඔවුන් (පතමින්) අයැදින දෑ ද ඔවුනට ඇත."/>
        <aya index="58" text=" (තවද එහි ඔවුනට) කරුණාභරිත පරමාධිපතිගෙන් වූ ප‍්‍රකාශයක් ලෙස 'සලාමය' (ශාන්තිය අත් වේවා යැයි පවසනු) ඇත."/>
        <aya index="59" text="තවද &quot;අපරාධකරුවනි, අද දින නුඹලා (විශ්වාසිකයින්ගෙන්) වෙන්ව යවු.&quot; (යැයි ප‍්‍රතික්ෂේපකයින්ට පවසනු ලැබේ.)"/>
        <aya index="60" text="'ආදම්ගේ' දරුවනි, 'ෂෙයිතාන්ව' නුඹලා නොනමදිවු. (මන්දයත්) සැබැවින්ම ඔහු නුඹලාට පැහැදිලි සතුරෙකි. තවද නුඹලා (අල්ලාහ් වන) මාව(ම) නමදිවු. (මන්දයත්) මෙයයි ඍජුමග වන්නේ&quot; යැයි නුඹලාට මම විධානය නොකළෙම් ද?"/>
        <aya index="62" text="තවද සැබැවින්ම නුඹලා අතුරින් බොහෝ පිරිස් ඔහු(ෂෙයිතාන්) නොමග යැව්වේය. එබැවින් (ඒ බව) නුඹලා අවබෝධ කරන්නන් නොවූයේ ද?"/>
        <aya index="63" text=" නුඹලාට අවවාද කරනු ලබමින් සිටි නිරය මෙයයි."/>
        <aya index="64" text=" නුඹලා (සත්‍යය) ප‍්‍රතික්ෂේප කරමින් සිටි හේතුවෙන් අද දින නුඹලා එහි පිවිස දැවෙවු."/>
        <aya index="65" text=" අද දින අපි ඔවුන්ගේ මුඛයන් මත මුද්‍රා තබන්නෙමු. තවද ඔවුන්ගේ අත් අප වෙත කතා කරයි. ඔවුන් උපයමින් සිටි දෑ පිළිබඳව ඔවුන්ගේ පාද ද සාක්ෂි දරයි."/>
        <aya index="66" text=" තවද අපි අභිමත කළේ නම් (මෙලොවෙහි) ඔවුන්ගේ දෑස් (හි ආලෝකය) ඉවත් (කර අන්ධ) කර ඇත්තෙමු. පසුව ඔවුහු (පුරුදු පරිදි) මාර්ගයහි ශීඝ‍්‍රයෙන් පෙරටු වන්නෝය. නමුත් ඔවුහු(ගේ අන්ධභාවය හේතුවෙන්) කෙසේ නම් දකින්නෙහු ද?"/>
        <aya index="67" text=" තවද අපි අභිමත කළේ නම් ඔවුන්ගේ ස්ථානයේම ඔවුන්ව (සත්වයෙකු මෙන් හෝ ගල් පර්වතයක් මෙන්) විරූපී කර ඇත්තෙමු. පසුව ඔවුහු (ඉදිරියට) ගමන් කිරීමට ද නැවත හැරී ඒමට ද හැකියාව නොලබන්නෝය."/>
        <aya index="68" text=" තවද අපි කවරෙකුට දීර්ඝායුෂ ලබා දුන්නේ ද අපි ඔහුව (ඔහුගේ) මැවීමෙහි (තත්ත්වයෙන් තත්ත්වයට) ප‍්‍රතිවර්තනය කරන්නෙමු. එබැවින් (මේ බව) ඔවුහු අවබෝධ කර නොගන්නෙහු ද?"/>
        <aya index="69" text="අපි ඔහුට(නබිවරයාට) කවි නොඉගැන්වූයෙමු. එය ඔහුට සුදුසු ද නැත. මෙ(ම අල් කුර්ආන)ය උපදෙසක් ද පැහැදිලි වූ පාරායනය කරන්නක් ද මිස නැත."/>
        <aya index="70" text="(මෙය) කවරෙකු ජීවත්ව සිටින්නේ ද ඔහුට ඔහු(නබිවරයා) අවවාද කරනු පිණිස ද ප‍්‍රතික්ෂේපකයින් කෙරෙහි (දඬුවමේ) වදන නියම වනු පිණිස ද වේ."/>
        <aya index="71" text="අප නිර්මාණය කළ දැයින් සැබැවින්ම අපි ඔවුන් වෙනුවෙන් පශු කුලයට අයත් 'සතුන්ව' මවා පසුව ඔවුන් ඒවාට අයිතිකරුවන් වීම ඔවුහු නොදුටුවෝ ද?"/>
        <aya index="72" text="තවද අපි ඒවා ඔවුනට යටහත් කළෙමු. එබැවින් ඒවා අතුරින් (සමහරක් ඔවුන් ගමන් බිමන් යන) ඔවුන්ගේ වාහන වේ. තවද ඒවා අතුරින් (සමහරක්) ඔවුහු අනුභව කරති."/>
        <aya index="73" text=" තවද ඒවායෙහි ඔවුනට (තවත්) ප‍්‍රයෝජන ද පානයන් ද ඇත. එබැවින් ඔවුහු කෘතවේදී නොවන්නෝ ද?"/>
        <aya index="74" text=" තවද (ප‍්‍රතික්ෂේපක) මොවුන් උදව් ලබනු පිණිස අල්ලාහ් හැර වෙනත් දෙවිවරුන්ව මොවුන් (නැමදීමට) ගත්තෝය."/>
        <aya index="75" text=" ඔවුහු(ව්‍යාජ දෙවිවරුන්) මොවුනට උදව් කිරීමට හැකියාව නොලබන්නෝය. තවද (ප‍්‍රතික්ෂේපක) මොවුන් ඔවුන්(දෙවිවරුන්) වෙනුවෙන් (ඔවුන් සමග නිරයට) ඉදිරිපත් කරනු ලබන සේනාවක්ය."/>
        <aya index="76" text="එබැවින් (නබිවරය) ඔවුන්ගේ (අසත්‍යය) ප‍්‍රකාශය නුඹව දුකට පත් නොකළ යුතුය. ඔවුන් සඟවන දෑ ද ඔවුන් හෙළි කරන දෑ ද සැබැවින්ම අපි දනිමු."/>
        <aya index="77" text="සැබැවින්ම අපි ඔහුව(මිනිසාව) ශුක‍්‍රාණු( බිඳු)වකින් මැවූ බව මිනිසා නොදුටුවේ ද? එහෙත් සැණින් ඔහු (අපට එරෙහිව) පැහැදිලි තර්ක කරන්නෙකි."/>
        <aya index="78" text="ඔහු(මිනිසා) අපට උදාහරණ ඉදිරිපත් කරන්නේය. තවද ඔහු තමා මවනු ලැබීම පිළිබඳව අමතක කළේය. &quot;ඇටකටු දිරා ගිය තත්ත්වයේ ඒවාට පණ දෙන්නේ කවරෙකු දැ?&quot;යි ඔහු විමසන්නේය."/>
        <aya index="79" text="(නබිවරය,) පවසවු &quot;මුල් වරට එය නිර්මාණය කළ ඔහුම(අල්ලාහ්ම) එයට පණ දෙන්නේය. තවද ඔහු සෑම මැවීමක් පිළිබඳව සර්වඥය.&quot;"/>
        <aya index="80" text="ඔහු නුඹලාට කොළ පැහැ (සරුසාර) ගසින් ගින්දර ඇති කළේය. එවිට නුඹලා එයින් (ගිනි) දල් වන්නෙහුය."/>
        <aya index="81" text=" අහස් හා මිහිතලය මැවූ ඔහු මොවුන් මෙන් අය මැවීමට ශක්තිවන්තයෙකු නොවන්නේ ද? (නො)එසේය, සර්වඥ මහා මැවුම්කරුවා ඔහුමය."/>
        <aya index="82" text="ඔහු යමක් (මැවීමට) සිතුවේ නම් ඔහුගේ ක‍්‍රියාමාර්ගය වනුයේම එයට &quot;කුන්&quot;(වනු) යැයි පැවසීමය. එවිගස එය සිදු වනු ඇත."/>
        <aya index="83" text="එබැවින් කවරෙකුගේ අතෙහි සෑම දැයකම ආධිපත්‍යය ඇත්තේ ද ඔහු පිවිතුරුය. තවද ඔහු වෙතම නුඹලා නැවත යොමු කරනු ලබන්නෙහුය."/>
    </sura>
    <sura index="37" name="">
        <aya index="1" text="පෙළකට පෙළගැසෙමින් සිටින්නන් (වන 'මලක්වරුන්') මත දිවුරමින්."/>
        <aya index="2" text="තවද (වලාකුළු) දැඩි ලෙස ඇදගෙන යන්නන් (වන මලක්වරුන්) මත දිවුරමින්."/>
        <aya index="3" text=" තවද උපදෙස (වන අල් කුර්ආනය) පාරායනා කරමින් සිටින්නන් (වන මලක්වරුන්) මත දිවුරමින්."/>
        <aya index="4" text=" (ප‍්‍රතික්ෂේපකයිනි, නුඹලා බහු දේවත්වය විශ්වාස කළද) සැබැවින්ම නුඹලාගේ (සැබෑ) දෙවියන් ඒකීය (අල්ලාහ්)ය."/>
        <aya index="5" text=" (ඔහු) අහස්හි ද මිහිතලයෙහි ද ඒ දෙක අතර ඇති දෑහි ද පරමාධිපතිය, තවද සූර්යයා උදා වන (සියලු) ස්ථානයන්හි ද පරමාධිපතිය."/>
        <aya index="6" text=" සැබැවින්ම අප (මිහිතලයට) සමීප වූ අහස අලංකාරයෙන් එනම් තාරකා වලින් අලංකාරමත් කළෙමු."/>
        <aya index="7" text=" තවද (ඒවා අපි ඇති කළේ) අවනත නොවන සෑම ෂෙයිතාන්වරුන්ගෙන්ම) ආරක්ෂාවක් වශයෙනි."/>
        <aya index="8" text=" (එබැවින්) ඔවුන්ට උත්තරීතර (මලක්වරුන්) පිරිස වෙත සවන් දිය නොහැකිය. තවද පලවා හැරීම පිණිස සෑම පැතිකඩකින්ම ඔවුහු ප‍්‍රහාරයට ලක් වෙති. ඔවුනට සදාතනික දඬුවමක් ද ඇත."/>
        <aya index="10" text="(නමුත් මලක්වරුන් කතා කරන දැයින්) යම් දෑ සොරෙන් පැහැර ගන්නා (ෂෙයිතාන්) මිස (අන් අයට උත්තරීතර පිරිස වෙත සවන් දිය නොහැකිය.) එවිගස ඔහුව සිදුරු කරන්නා වූ ගිනි අඟුරු ලුහුබඳින්නේය."/>
        <aya index="11" text="(නබිවරය, අපගේ) &quot;මැවුම්හි බලවත් වන්නේ (ප‍්‍රතික්ෂේපක) ඔවුන් ද නැතහොත් අපි මැවූ (අහස්, මිහිතල හා මලක්වරුන් වැනි) අය දැ?&quot; යි නුඹ ඔවුන්ගෙන් විමසවු. සැබැවින්ම අපි ඇලෙන සුළු මැටියෙන් ඔවුන්ව මැව්වෙමු."/>
        <aya index="12" text="එනමුත් (ඔවුන් නුඹව අසත්‍යය කිරීම පිළිබඳව) නුඹ මවිතයට පත්වන්නෙහිය. තවද ඔවුහු (මරණින් මතු ලොව පිළිබඳව නුඹට) සමච්චල් කරති."/>
        <aya index="13" text=" ඔවුනට (කුර්ආනය මගින්) උපදෙස් දෙනු ලැබූ විට ඔවුහු උපදෙස් නොලබති."/>
        <aya index="14" text=" තවද ඔවුහු (අල්ලාහ්ගේ කිසියම්) සංඥාවක් දුටු විට සමච්චල් කරන්නට තැත් කරති."/>
        <aya index="15" text=" තවද &quot;මෙය පැහැදිලි හූනියමක් මිස නැතැ&quot;යි ඔවුහු පවසති."/>
        <aya index="16" text=" &quot;අප මරණයට පත් වී දූවිලි හා ඇටකටු බවට පත් වූවායින් පසුවත් සැබැවින්ම අපව හා පෙර විසූ අපගේ මුතුන්මිත්තන්ව නැවත නැගිටවනු ලබන්නේ දැ?&quot; (යි ඔවුහු විමසති.)"/>
        <aya index="18" text=" (නබිවරය,) පවසවු &quot;එසේය නුඹලා අවමන් වූවන් ලෙස (නැවත නැගිටවනු ලබන්නෝ)ය.&quot;"/>
        <aya index="19" text=" එසේනම් එය(දෙවන හොරණෑ 'හඬ') එකම එක මහා හඬක්මය. එවිට ඔවුහු (ප‍්‍රතික්ෂේප කළ එම විනිශ්චය දිනය) දකින්නෝය."/>
        <aya index="20" text=" තවද &quot;අහෝ අප හට වූ විනාශය! මෙයමය විපාක ප‍්‍රදාන දිනය&quot; යැයි ඔවුහු පවසති."/>
        <aya index="21" text="&quot;නුඹලා කවර දෙයක් අසත්‍යය කරමින් සිටියෙහු ද (එහි) අවසන් තීරණය ලබා දෙන එම (විනිශ්චය) දිනය මෙයමය&quot;. (යැයි ඔවුනට පවසනු ලැබේ.)"/>
        <aya index="22" text="&quot;(ආදේශ කරමින් තමන්ටම) අපරාධ කළවුන්ව ද ඔවුන්ගේ සහකරුවන්ව ද අල්ලාහ් හැර ඔවුන් නමදිමින් සිටි දෑ ද නුඹලා එක්රැස් කරවු. තවද නුඹලා ඔවුනට නිරයේ මාර්ගය වෙත මග පෙන්වවු."/>
        <aya index="24" text="තවද ඔවුන් විමසනු ලැබීම පිණිස ඔවුන්ව රඳවා තබවු.&quot; (යැයි අල්ලාහ් මලක්වරුන්ට පවසයි.)"/>
        <aya index="25" text="&quot;නුඹලා එකිනෙකාට උදව් නොකරන්නට නුඹලාට කුමක් වී ද?&quot; (යැයි ඔවුන්ට සමච්චලයට මෙන් පවසනු ලැබේ.)"/>
        <aya index="26" text=" නැත, අද දින ඔවුන් (සියල්ලෝම අල්ලාහ්ට) යටත් වූවන්ය."/>
        <aya index="27" text="ඔවුන්ගෙන් සමහරු(අනුගාමිකයින්) තවත් සමහරු(ප‍්‍රධානීන් හා 'ෂෙයිතාන්වරුන්') වෙත මුහුණලා සිට එකිනෙකා විමසා (දොස් නගා)ගන්නෝය."/>
        <aya index="28" text="&quot;සැබැවින්ම නුඹලා අප වෙතට දකුණු දෙසින් පැමිණෙමින් (අපව නොමග යවමින්) සිටියෙහු යැ&quot;යි ඔවුහු(අනුගාමිකයින්) පවසති."/>
        <aya index="29" text="&quot;එසේ නොව, විශ්වාසිකයින්ව නොසිටියේ නුඹලාම යැ&quot;යි ඔවුහු(ප‍්‍රධානීන්) පිළිතුරු දෙති."/>
        <aya index="30" text="&quot;තවද නුඹලා කෙරෙහි අපට කිසිදු ආධිපත්‍යයක් නොවීය. නමුත් නුඹලා (අප මෙන්) සීමාව ඉක්මවා ගිය පිරිසක් වූහ.&quot; (යැයි ද ප‍්‍රධානීහු පවසති.)"/>
        <aya index="31" text="&quot;එබැවින් අපගේ පරමාධිපති( අල්ලාහ්)ගේ (දඬුවමේ) වදන අප මත නියම විය. සැබැවින්ම අප ද (දඬුවම) රස විඳින්නන්මය.&quot;"/>
        <aya index="32" text="&quot;තවද අපි නුඹලාව නොමග යැව්වෙමු. සැබැවින්ම අපි ද නොමග ගියවුන්ව සිටියෙමු.&quot; (යැයි ද ප‍්‍රධානීහු පවසති.)"/>
        <aya index="33" text="(නබිවරය, දැනගනු) සැබැවින්ම එදින ඔවුන් (දෙපිරිසම) දඬුවමේ හවුල්කරුවන්ය."/>
        <aya index="34" text=" සැබැවින්ම අපි වරදකරුවන් සමග කටයුතු කරන්නේ එලෙසය."/>
        <aya index="35" text="&quot;අල්ලාහ් හැර වෙනත් දෙවියෙක් නැත&quot; (යන්නෙන් පවසනු) යැයි (නබිවරයා විසින්) ඔවුනට කියනු ලැබූ විට සැබැවින්ම ඔවුන් (පිටුපා) උඬඟුකම්පාමින් &quot;කවියෙකු (හා) උමතුවෙකු වෙනුවෙන් සැබැවින්ම අපගේ දෙවියන් අපි අත හැර දමන්නන් වන්නෙමු දැ&quot;යි ඔවුහු පවසමින් සිටියෙහුය."/>
        <aya index="37" text="එසේ (ඔහු උමතුවෙකු හෝ කවියෙකු) නොව, ඔහු සත්‍යය (දහම) සමග පැමිණියේය. තවද (පෙර) 'රසූල්වරුන්ව' ද ඔහු සත්‍යය කළේය."/>
        <aya index="38" text=" සැබැවින්ම නුඹලා වේදනීය දඬුවම රස විඳින්නන්මය."/>
        <aya index="39" text="තවද නුඹලා (ලොවෙහි) කරමින් සිටි දෑ (සඳහා) මිස නුඹලාට පලවිපාක දෙනු නොලබන්නෙහුය."/>
        <aya index="40" text=" (නමුත් විශ්වාස කොට අවනත වීම සඳහා) තෝරා ගනු ලැබූ අල්ලාහ්ගේ ගැත්තන් හැරය."/>
        <aya index="41" text=" ඔවුහු පූර්ණ සොම්නසින් වූ (ස්වර්ග) උයන්හි ගෞරවයට පාත‍්‍ර වූවන් ලෙස නියමිත ආහාර වන පලතුරු හිමි වූවන්ය."/>
        <aya index="44" text=" (එවිට ඔවුහු) කවිච්චි මත එකිනෙකා මුහුණට මුහුණලා සිටිති."/>
        <aya index="45" text=" ගලා යන අමෘතයෙන් (පුරවන) ලද ගුරුලේත්තු ඔවුන් වටා ගෙන එනු ලැබේ."/>
        <aya index="46" text=" (එය) සුදු පැහැතිය. පානය කරන්නන්ට ප‍්‍රණීතය."/>
        <aya index="47" text=" එ(ම අමෘතයෙ)හි කිසිදු හිසරදයක් නොමැත. තවද ඔවුන් එයින් මත් නොවෙති."/>
        <aya index="48" text=" තවද අලංකාර දිගු නෙත් ඇති සංවර බැල්මෙන් යුත් කන්‍යාවන් ද ඔවුන් අබියස සිටිති."/>
        <aya index="49" text=" මෙ(ම කන්‍යා)වුන් (සිවියෙන්) සැඟවුණු (බිත්තර) මදය මෙන්ය."/>
        <aya index="50" text=" (ස්වර්ගවාසී) ඔවුන්ගෙන් සමහරෙකු තවත් සමහරෙකු වෙතට යොමු වී (තම ලෞකික ජීවිතය පිළිබඳව) විමසා ගන්නෝය."/>
        <aya index="51" text=" ඔවුන් අතුරින් අයෙකු (මෙසේ) පැවසීය &quot;සැබැවින්ම මට මිතුරෙකු සිටියේය."/>
        <aya index="52" text=" ඔහු 'සැබැවින්ම නුඹත් (විනිශ්චය දිනය) සත්‍යය කරන්නන් අතුරින් කෙනෙකු ද? අප මරණයට පත්ව ඇටකටු හා පස් බවට පත් වූ විට අප ඵල විපාක දෙනු ලබන්නෙමු ද?' යැයි (මා හට) පවසමින් සිටියේය.&quot;"/>
        <aya index="54" text="&quot;නුඹලා (ද එම මිතුරාව) එබී බලන්නේ දැ&quot;යි ඔහු විමසීය."/>
        <aya index="55" text=" පසුව ඔහු එබී බැලුවේය. එවිට ඔහු(මිතුරා) නිරය මධ්‍යයේ සිටිනු ඔහු දුටුවේය."/>
        <aya index="56" text="&quot;අල්ලාහ් මත දිවුරමින්, සැබැවින්ම නුඹ මා (නිරයෙහි) හෙළන්නට තැත් කළෙහිය. මාගේ පරමාධිපතිගේ භාග්‍යය (මා හට) නොවූයේ නම් (නිරයට) ඉදිරිපත් කරනු ලබන්නන්ගෙන් කෙනෙකු වශයෙන් මම ද වන්නට තිබුණි.&quot; යැයි ඔහු (නිරාවාසී මිතුරා අමතා) පැවසුවේය."/>
        <aya index="58" text="(පසුව ස්වර්ග හා නිරා වාසීන් අමතා 'මින් පසු නුඹලාට මරණය අහිමිය' යනුවෙන් අමතනු ලැබේ.) &quot;(එසේ නම්) අපගේ මුල්(ලොවෙහි) මරණය හැර අප මරණයට පත්වන්නන් නොවන්නෙමු ද! තවද අපි දඬුවම් කරනු ලබන්නන් නොවෙමු ද!&quot; (යැයි එම ස්වර්ගවාසියා සතුටින් පවසනු ඇත.)"/>
        <aya index="60" text="සැබැවින්ම මෙයමය ඉමහත් ජයග‍්‍රහණය වන්නේ."/>
        <aya index="61" text="එබැවින් ක‍්‍රියා කරන්නන් මෙවන් (ජයග‍්‍රාහී) දෑ සඳහාම (මෙලොවෙහි) ක‍්‍රියා කරත්වා!"/>
        <aya index="62" text="සංග‍්‍රහයෙන් ශ්‍රේෂ්ඨ එය ද? නැතහොත් 'zසක්කූම්' නම් ගස ද?"/>
        <aya index="63" text="සැබැවින්ම අපි අපරාධකරුවන්ට පිරික්සුමක් ලෙස එය(zසක්කූම් ගස) පත් කළෙමු."/>
        <aya index="64" text="සැබැවින්ම එය නිරය පතුලෙහි වැඩෙන ගසකි."/>
        <aya index="65" text=" සැබැවින්ම එහි ඵල, එය 'ෂෙයිතාන්වරුන්ගේ' හිස් මෙන්ය."/>
        <aya index="66" text=" තවද සැබැවින්ම (ප‍්‍රතික්ෂේපක) ඔවුන් එයින් අනුභව කර එයින්ම කුස පුරවා ගන්නන්ය."/>
        <aya index="67" text=" පසුව ඊට අමතරව ඔවුනට උතුරන පානයෙන් මිශ‍්‍රණයක් ද ඇත්තේමය."/>
        <aya index="68" text="ඉන්පසුව සැබැවින්ම ඔවුන්ගේ නැවත යොමු වීම නිරය වෙතමය."/>
        <aya index="69" text=" මන්දයත් සැබැවින්ම (ලොවෙහි දී) ඔවුහු තම මුතුන් මිත්තන්ව නොමග ගියවුන් ලෙස දුටුවෝය."/>
        <aya index="70" text="(එනමුත්) මොවුහු ඔවුන්ගේ පියසටහන් මත (අනුගමනය කිරීමෙහි) යුහුසුලු වෙමින් සිටියෝය."/>
        <aya index="71" text=" සැබැවින්ම පැරැන්නන්ගෙන් බොහෝමයක් ද මොවුනට පෙර නොමග ගොස් ඇත."/>
        <aya index="72" text="සැබැවින්ම අපි ඔවුන් අතර ද අවවාද කරන්නන්('රසූල්වරුන්ව') යවා ඇත්තෙමු."/>
        <aya index="73" text=" (විශ්වාස කොට අවනත වීම සඳහා) තෝරා ගනු ලැබූ අල්ලාහ්ගේ ගැත්තන් හැර අවවාදයට ලක් වූවන්ගේ (නින්දනීය) අවසානය කෙසේ වී දැ?යි නුඹලා බලවු."/>
        <aya index="75" text=" සැබැවින්ම 'නූහ්' අපව(අල්ලාහ්ව) ඇමතීය. එවිට (අපි) ප‍්‍රතිචාර දක්වන්නන් අතුරින් ඉතා උතුම්ය."/>
        <aya index="76" text="තවද අපි ඔහුව ද ඔහුගේ පවුල ද මහා විපතින් ආරක්ෂා කළෙමු."/>
        <aya index="77" text=" පසුව අපි ඔහුගේ පරපුර පමණක් ඉතිරි වූවන් බවට පත් කළෙමු."/>
        <aya index="78" text=" තවද අපි මතු පැමිණෙන්නන් අතරෙහි ඔහු පිළිබඳව (යහ පැසසුම්) ඉතිරි කළෙමු."/>
        <aya index="79" text=" ලෝකවාසීන් අතුරින් නූහ් කෙරෙහි 'සලාම්'(ශාන්තිය) අත්වේවා!"/>
        <aya index="80" text=" සැබැවින්ම මෙලෙසය අපි යහපත කරන්නන්ට ප‍්‍රතිඵල ලබා දෙනුයේ."/>
        <aya index="81" text=" සැබැවින්ම ඔහු අපගේ විශ්වාසවන්ත ගැත්තන් අතුරින් විය."/>
        <aya index="82" text=" පසුව අපි (ඔහුව ප‍්‍රතික්ෂේප කළ) අන් අයව (දියේ) ගිල්වූයෙමු."/>
        <aya index="83" text="සැබැවින්ම 'ඉබ්රාහීම්' ඔහුගේම අනුගාමිකයින්ගෙන් කෙනෙකි."/>
        <aya index="84" text="ශාන්තිමත් (පිවිතුරු) හදවතින් තම පරමාධිපති වෙත ඔහු(ඉබ්රාහීම්) පැමිණි අවස්ථාව (සිහිපත් කරවු)."/>
        <aya index="85" text="එකල්හි &quot;නුඹලා නමදිනුයේ කුමක් දැ'යි ඔහු තම පියාට ද තම සමූහයාට ද පැවසුවේය."/>
        <aya index="86" text=" (එවිට) 'අල්ලාහ් හැර මිථ්‍යාවත් දෙවිවරුන් නුඹලා පතන්නේ ද?"/>
        <aya index="87" text=" එසේ නම් විශ්වයේ පරමාධිපති පිළිබඳව නුඹලාගේ සිතුවිල්ල කුමක් දැ&quot;?(යි ද ඔහු තම පියාගෙන් ද තම සමූහයාගෙන් ද විමසුවේය.)"/>
        <aya index="88" text=" පසුව ('ඉබ්රාහීම්ව' තම සමූහයා උත්සවයකට කැඳ වූ අවස්ථාවේ) ඔහු (කල්පනා කරමින්) තරු දෙස බැල්මක් යොමු කළේය."/>
        <aya index="89" text="එවිගස ඔහු &quot;සැබැවින්ම මම අසනීපයෙන් සිටින්නෙමි&quot; යැයි පැවසුවේය."/>
        <aya index="90" text="එබැවින් ඔවුහු ඔහුව මග හැර හැරී ගියෝය."/>
        <aya index="91" text="එවිට ඔවුන්ගේ දෙවිවරුන්(පිළිම) වෙත ඔහු රහසිගතව ගොස් (නුඹලා අබියස ඇති ආහාර) &quot;නුඹලා අනුභව නොකරන්නෙහු ද? නුඹලා කතා නොකර සිටීමට නුඹලාට කුමක් වී ද?&quot;යැයි ඇසීය."/>
        <aya index="93" text=" පසුව ඔහු ඒවාට දකුණතින් (දැඩි) පහරක් එල්ල කළේය."/>
        <aya index="94" text="පසුව (එය ආරංචි වී) ඔහු වෙත ඔවුහු(සමූහයා) ශීඝ‍්‍රයෙන් පැමිණියෝය."/>
        <aya index="95" text="&quot;නුඹලාව ද නුඹලා අඹමින් සිටි දැය ද අල්ලාහ් මවා තිබිය දී නුඹලා(ගේ දෑතින්ම) නෙළළූ දෑ නුඹලා නමදින්නෙහු දැ&quot;යි ඔහු විමසුවේය."/>
        <aya index="97" text="(ඔවුන් කෝප වී) &quot;මොහු වෙනුවෙන් (පෝරණුවක් මෙන්) ගොඩනැගිල්ලක් තනවු. පසුව ඔහුව (එහි) දැවෙන ගින්නෙහි හෙළවු.&quot; යැයි ඔවුහු පැවසුවෝය."/>
        <aya index="98" text="තවද ඔහුට කුමන්ත‍්‍රණයක් කිරීමට ඔවුහු අපේක්ෂා කළෝය. නමුත් (ඔවුන්ගේ කුමන්ත‍්‍රණය නිෂ්ඵල කිරීමෙන්) ඔවුන්ව අපි අධමයින් බවට පත් කළෙමු."/>
        <aya index="99" text=" (ඔහු ගින්නෙන් ආරක්ෂා වූ) පසුව &quot;සැබැවින්ම මම (දේශාන්තරණය කර) මාගේ පරමාධිපති (විධානය කළ ස්ථානය) වෙත යන්නෙමි. ඔහු මට මග පෙන්වනු ඇත. මාගේ පරමාධිපතියාණනි, දැහැමියන්ගෙන් (පුතෙකු) මට ප‍්‍රදානය කරනු මැනව!&quot; යැයි ඔහු('ඉබ්රාහීම්') පැවසුවේය."/>
        <aya index="101" text=" එබැවින් ඉවසිලිවන්ත දරුවෙකු පිළිබඳව අපි ඔහුට ශුභාරංචි පැවසුවෙමු."/>
        <aya index="102" text=" ඔහු සමගම ඔහු(පුතු වන 'ඉස්මාඊල්') වෙහෙස වීමේ වයස එළඹූ විට, &quot;මාගේ පුතණුවනි, 'මම නුඹගේ ගෙල සිඳින්නෙමි' යන්නෙන් සැබැවින්ම මම සිහිනයෙහි දුටුවෙමි. එබැවින් (මේ පිළිබඳව) ඔබ අදහස් කරන්නේ කුමක් දැයි කල්පනා කරවු&quot; යැයි ඔහු විමසුවේය. &quot;මාගේ පියාණනි, ඔබට අණ කරනු ලැබූ දෑ ඔබ ඉටු කරන්න. අල්ලාහ් අභිමත කළේ නම් ඉවසිලිවන්තයින්ගෙන් කෙනෙකුව ඔබ මා ලබනු ඇතැ&quot;යි ඔහු පැවසුවේය."/>
        <aya index="103" text=" (අල්ලාහ්ගේ විධානයට) ඔවුන් දෙදෙනාම අවනත වී ඔහු(ඉබ්රාහීම්) (ඔහුගේ ගෙල සිඳීම සඳහා) ඔහුව මුණින් අතට තැබූ කල්හි (ඔවුන් දෙදෙනාගේ ස්ථීර චේතනාව ඉස්මතු විය). &quot;අහෝ ඉබ්රාහීම්, සැබැවින්ම නුඹ සිහිනය සැබෑ කළෙහිය. සැබැවින්ම අප යහපත කරන්නන්ට මෙලෙසය ප‍්‍රතිඵල ලබා දෙනුයේ.&quot; යැයි අපි ඔහුව ඇමතුවෙමු."/>
        <aya index="106" text="සැබැවින්ම මෙයමය පැහැදිලි පිරික්සුම වන්නේ."/>
        <aya index="107" text=" තවද ඔහු(ඉස්මාඊල්) වෙනුවට ඉමහත් කැපයක්(බැටළුවෙක්) මගින් අපි පියවූයෙමු."/>
        <aya index="108" text=" තවද අපි මතු පැමිණෙන්නන් අතරෙහි ඔහු පිළිබඳව (ප‍්‍රශංසනීය ස්මරණයන්) ඉතිරි කර තැබුවෙමු."/>
        <aya index="109" text=" ඉබ්රාහීම් කෙරෙහි 'සලාම්'(ශාන්තිය) හිමි වේවා!"/>
        <aya index="110" text=" අපි යහපත කරන්නන්ට මෙලෙසය ප‍්‍රතිඵල ලබා දෙනුයේ."/>
        <aya index="111" text=" සැබැවින්ම ඔහු අපගේ විශ්වාසවන්ත ගැත්තන් අතුරින් විය."/>
        <aya index="112" text=" තවද අපි ඔහුට දැහැමියන් අතුරින් වූ 'නබිවරයෙකු' ලෙස (ඔහුගේ පුත්) 'ඉස්හාක්' පිළිබඳව ශුභාරංචි පැවසුවෙමු."/>
        <aya index="113" text=" තවද අපි ඔහු කෙරෙහි හා ඉස්හාක් කෙරෙහි අභිවෘද්ධිය ලබා දුනිමු. ඔවුන් දෙදෙනාගේ පරපුරින් යහපත් අය ද පැහැදිලි ලෙස තමන්ටම අපරාධ කර ගත් අය ද සිටිති."/>
        <aya index="114" text=" අපි සැබැවින්ම 'මූසාට' ද 'හාරූන්ට' ද දායාදය පිරිනැමුවෙමු."/>
        <aya index="115" text=" තවද අපි ඔවුන් දෙදෙනාව ද ඔවුන් දෙදෙනාගේ ජනයාව ද මහා විපතින් මුදවා ගත්තෙමු."/>
        <aya index="116" text=" තවද අපි ඔවුනට උදව් කළෙමු. එබැවින් ඔවුහු අබිබවා යන( ජයග‍්‍රාහික)වුන් බවට පත් වූහ."/>
        <aya index="117" text=" තවද අපි ඔවුන් දෙදෙනාට පැහැදිලි ධර්ම පුස්තකය('තව්රාතය') පිරිනැමුවෙමු."/>
        <aya index="118" text=" තවද අපි ඔවුන් දෙදෙනාව ඍජු මාර්ගයට යොමු කළෙමු."/>
        <aya index="119" text=" තවද අපි මතු පැමිණෙන්නන් අතරෙහි ඔවුන් දෙදෙනා පිළිබඳව (ප‍්‍රශංසනීය ස්මරණයන්) ඉතිරි කර තැබුවෙමු."/>
        <aya index="120" text=" 'මූසා' හා 'හාරූන්' කෙරෙහි 'සලාම්'(ශාන්තිය) හිමි වේවා!-"/>
        <aya index="121" text="සැබැවින්ම අප යහපත කරන්නන්ට මෙලෙසය ප‍්‍රතිඵල ලබා දෙනුයේ."/>
        <aya index="122" text="සැබැවින්ම ඔවුන් දෙදෙනා අපගේ විශ්වාසවන්ත ගැත්තන් අතුරින් වූහ."/>
        <aya index="123" text="සැබැවින්ම 'ඉල්යාස්' ද 'රසූල්වරුන්ගෙන්' කෙනෙකි."/>
        <aya index="124" text=" ඔහු තම සමූහයාට &quot;නුඹලා බිය භක්තිමත් නොවන්නෙහු ද? නුඹලාගේ පරමාධිපති ද පෙර විසූ නුඹලාගේ මුතුන් මිත්තන්ගේ පරමාධිපති ද වූ මැවුම්කරුවන්ගෙන් ඉතා අලංකාර මැවුම්කරුවා වන අල්ලාහ්ව අත හැර දමා බඃල් (නැමැති පිළිමය)ට නුඹලා ඇයැදින්නෙහු දැ'යි ඔහු විමසූ අවස්ථාව (සිහිපත් කරවු)."/>
        <aya index="127" text=" එවිට ඔවුහු ඔහුව අසත්‍ය කළෝය. එබැවින් (විශ්වාස කොට අවනත වීම සඳහා) තෝරා ගනු ලැබූ අල්ලාහ්ගේ ගැත්තන් හැර සැබැවින්ම ඔවුන් (සියල්ලෝම නිරයට) ඉදිරිපත් කරනු ලබන්නන්ය."/>
        <aya index="129" text=" තවද අපි මතු පැමිණෙන්නන් අතරෙහි ඔහු පිළිබඳව (ප‍්‍රශංසනීය ස්මරණයන්) ඉතිරි කර තැබුවෙමු."/>
        <aya index="130" text=" ඉල්යාසීන් කෙරෙහි ශාන්තිය හිමි වේවා!"/>
        <aya index="131" text=" සැබැවින්ම අප යහපත කරන්නන්ට මෙලෙසය ප‍්‍රතිඵල ලබා දෙනුයේ."/>
        <aya index="132" text=" සැබැවින්ම ඔහු අපගේ විශ්වාසවන්ත ගැත්තන් අතුරින් වූහ."/>
        <aya index="133" text="සැබැවින්ම 'ලූත්' ද රසූල්වරුන්ගෙන් කෙනෙකි."/>
        <aya index="134" text=" ඔහුව ද ඔහුගේ පවුලේ සියල්ල ද (ඔහුගේ සමූහයට ඇති වූ විපතින්) අපි මුදවා ගත් අවස්ථාව (සිහිපත් කරවු). (නමුත් විනාශ වන්නට සිටි අය වන) ඉතිරි වූවන් අතරෙහි සිටි මැහැල්ලිය හැර"/>
        <aya index="136" text="ඉන්පසුව අපි සෙස්සන්ව මුළුමණින්ම විනාශ කළෙමු."/>
        <aya index="137" text="සැබැවින්ම නුඹලා උදෑසන ද රාත‍්‍රියෙහි ද ඔවුන්ව (විනාශ කළ පෙදෙස්) පසු කරමින් යන්නෙහුය. එබැවින් (ඔවුන්ගේ ඉරණම පිළිබඳව) නුඹලා අවබෝධ කර නොගන්නෙහු ද?"/>
        <aya index="139" text="සැබැවින්ම 'යූනුස්' ද රසූල්වරුන්ගෙන් කෙනෙකි."/>
        <aya index="140" text="(භාණ්ඩ) පටවන ලද නැව වෙත ඔහු පලා ගිය අවස්ථාව (සිහිපත් කරවු)."/>
        <aya index="141" text=" ඔහු (නැවියන් අතර) කුසපත් ඇදීමෙහි යෙදුණේය. එවිට ඔහු පරාජයට පත් වූවන්ගෙන් කෙනෙකු විය."/>
        <aya index="142" text=" එවිට ඔහු (තමාවම) අවලාදයට ලක් කරමින් සිටිය දී මත්සයා ඔහුව ගිල දැමුවේය."/>
        <aya index="143" text=" එබැවින් ඔහු (අල්ලාහ්ව) තස්බීහ්(සුවිශුද්ධ) කරන්නන් අතුරින් නොවූයේ නම් (මළවුන්) නැගිටුවනු ලබන දින තෙක් උගේ උදරයෙහි රැඳෙන්නට තිබුණි."/>
        <aya index="145" text=" පසුව ඔහු රෝගීව සිටිය දී ඔහුව අපි එළිමහනක පහ කළෙමු."/>
        <aya index="146" text=" තවද අපි ඔහු කෙරෙහි (සෙවණ ලබනු පිණිස) &quot;යක්තීන්&quot; නම් වට්ටක්කා ගසක් හට ගැන්වුයෙමු."/>
        <aya index="147" text="අපි ඔහුව 'රසූල්වරයෙකු' වශයෙන් සිය දහසක් (ජනයින්) වෙත එව්වෙමු. නැත. ඊටත් වැඩි දෙනෙකු වෙතය."/>
        <aya index="148" text=" පසුව ඔවුහු (දහම) විශ්වාස කළෝය. එබැවින් අපි ඔවුන්ට (දඬුවමින් තොර මරණය දක්වා) නියමිත කලකට අවකාශය දුනිමු."/>
        <aya index="149" text="(නබිවරය) නුඹගේ පරමාධිපතිට ගැහැනු දරුවන් වී නුඹලාට පිරිමි දරුවන් ද? නැතහොත් (ප‍්‍රතික්ෂේපක) ඔවුන් (ඉදිරියේ) පෙනී සිටිය දීම 'මලක්වරුන්ව' අපි ස්ත‍්‍රීන් වශයෙන් මැව්වෙමු ද? යැයි නුඹ ඔවුන්ගෙන් විමසවු."/>
        <aya index="151" text="දැන ගනිවු. සැබැවින්ම ඔවුහු &quot;අල්ලාහ් දරුවෙකු ජනිත කළේය&quot; යැයි ඔවුන්ගේ බොරු ගෙතුම් වලින් පවසති. තවද සැබැවින්ම ඔවුන් අසත්‍යවාදීන්මය."/>
        <aya index="153" text="පිරිමි දරුවන්ට වඩා ගැහැනු දරුවන්ව ඔහු තෝරා ගත්තේ දැ? (යි ද ඔවුහු විමසති.)"/>
        <aya index="154" text="(එසේ විමසීමට) නුඹලාට කුමක් සිදු වී ද? නුඹලා කෙසේ (එලෙස) තීන්දු කරන්නෙහු ද?"/>
        <aya index="155" text=" එබැවින් නුඹලා නොසිතන්නෙහු ද?"/>
        <aya index="156" text=" එසේ නොමැති නම් (අල්ලාහ්ට දරුවන් සිටී යැයි) නුඹලාට පැහැදිලි සාධක තිබේ ද?"/>
        <aya index="157" text=" නුඹලා සත්‍යවාදීන්ව සිටින්නේ නම් නුඹලාගේ ධර්ම පුස්තකය ගෙන එවු."/>
        <aya index="158" text="(ප‍්‍රතික්ෂේපක) ඔවුහු ඔහු(අල්ලාහ්) අතරත් 'ජින්වරුන්' අතරත් (මිථ්‍යා) ඥාතිත්වයක් නිර්මාණය කළෝය. තවද සැබැවින්ම (මෙසේ පැවසූ) ඔවුන් (නිරයට) ඉදිරිපත් කරනු ලබන්නන් බව 'ජින්වරුන්ම' දැන සිටියේමය."/>
        <aya index="159" text="ඔවුන් වර්ණනා කරන දැයින් අල්ලාහ් සුවිශුද්ධය."/>
        <aya index="160" text=" (විශ්වාස කොට අවනත වීම සඳහා) තෝරාගනු ලැබූ අල්ලාහ්ගේ ගැත්තන් හැර (අන් අය මෙසේ මිථ්‍යා ඥාතිත්වයක් නිර්මාණය කළෝ)ය."/>
        <aya index="161" text=" සැබැවින්ම නුඹලා හා නුඹලා නැමදුම් කරන දැයට නිරයේ පිවිස දැවෙන අයව හැර වෙනත් කිසිවෙකුව ඔහුගෙන්(අල්ලාහ්ගෙන්) මුළා කළ නොහැකිය."/>
        <aya index="164" text=" &quot;තවද (අහසෙහි නැමදුම් කිරීමට) තමන්ට නියමිත ස්ථානයක් ඇතිව මිස අප අතුරින් කිසිවෙකු('මලක්වරයෙකු') නැත. තවද සැබැවින්ම අපමය (නැමදුම සඳහා) පෙළගැසෙන්නන් වන්නේ. තවද සැබැවින්ම අපමය (අල්ලාහ්ව) පිවිතුරු කරන්නන් වන්නේ.&quot; (යැයි 'ජිබ්රීල්' නබිවරයාට පැවසුවේය.)"/>
        <aya index="167" text="&quot;සැබැවින්ම පැරැන්නන්ගෙන් යම් උපදෙසක්(ධර්ම පුස්තකයක්) අප හමුවේ ඇත්නම් අපි අල්ලාහ්ගේ අවංක ගැත්තන් වන්නට තිබුණි&quot; යැයි (ප‍්‍රතික්ෂේපක) ඔවුහු (අඥාන යුගයෙහි) පවසමින් සිටියහ."/>
        <aya index="170" text="එහෙත් (අල් කුර්ආනය පහළ වූ විට) ඔවුන් එය ප‍්‍රතික්ෂේප කළෝය. එබැවින් ඔවුහු (තම විපාකය) මතු දැන ගන්නෝය."/>
        <aya index="171" text="සැබැවින්ම 'රසූල්වරුන්' වන අපගේ ගැත්තන්හට අපගේ (ජයග‍්‍රහණයේ) වදන පෙරටු වී ඇත."/>
        <aya index="172" text=" එනම් සැබැවින්ම ඔවුන්මය උදව් කරනු ලබන්නන් වන්නේ."/>
        <aya index="173" text=" තවද සැබැවින්ම අපගේ සේනාවමය ජයග‍්‍රාහකයින් වන්නේ."/>
        <aya index="174" text=" (නබිවරය) මද කලකට (ප‍්‍රතික්ෂේපක) ඔවුන්ගෙන් නුඹ ඉවත්ව සිටිවු."/>
        <aya index="175" text=" තවද නුඹ ඔවුන් පිළිබඳව නිරීක්ෂණයෙන් සිටිවු. ඔවුන් ද (තමන්ට වන දඬුවම) දකිනු ඇත."/>
        <aya index="176" text=" ඔවුහු අපගේ දඬුවම ඉක්මන් වන ලෙස පතන්නෝ ද?"/>
        <aya index="177" text=" එය(දඬුවම) ඔවුන්ගේ මිදුලේ පහළ වූයේ නම්, අවවාදයට ලක් වූවන්ගේ උදෑසන නපුරු වන්නේය."/>
        <aya index="178" text=" (නබිවරය) මද කලකට (ප‍්‍රතික්ෂේපක) ඔවුන්ගෙන් නුඹ ඉවත්ව සිටිවු."/>
        <aya index="179" text=" තවද නුඹ නිරීක්ෂණයෙන් සිටිවු. ඔවුන් ද (තමන්ට වන දඬුවම) දකිනු ඇත."/>
        <aya index="180" text=" ඔවුන් වර්ණනා කරන දැයින් බලපරාක‍්‍රමයේ හිමියන් වන නුඹගේ පරමාධිපති සුවිශුද්ධය."/>
        <aya index="181" text=" තවද රසූල්වරුන් කෙරෙහි ශාන්තිය හිමි වේවා!"/>
        <aya index="182" text=" තවද සියලු පැසසුම් සමස්ත විශ්වයේ පරමාධිපති වන අල්ලාහ් සතුය."/>
    </sura>
    <sura index="38" name="">
        <aya index="1" text="සාද්, (ගෞරවනීය) උපදෙස් වලින් යුත් (මෙම) අල් කුර්ආනය මත දිවුරමින්."/>
        <aya index="2" text="නමුත් ප‍්‍රතික්ෂේප කළවුන් ගර්වයෙහි ද මතභේදයෙහි ද වේ."/>
        <aya index="3" text="මොවුනට පෙර කොපමණ පරපුරක් අපි විනාශ කළෙමු ද? (එම වේලාව, ඔවුන්ට) මිදීමේ වේලාවක්ව නොතිබිය දී ඔවුහු (උදව් පතා හඬ නගා) ඇමතූහ."/>
        <aya index="4" text=" තවද මොවුන් අතුරින්ම අවවාද කරන්නෙකු('මුහම්මද්') මොවුන් වෙත පැමිණීම පිළිබඳව මොවුහු විස්මයට පත් වූවෝය. තවද &quot;මොහු හූනියම්කරුවෙකි, මහා බොරුකාරයෙකි&quot; යැයි (එම) ප‍්‍රතික්ෂේපකයින් පැවසුවෝය."/>
        <aya index="5" text=" &quot;(අප නමදින) දෙවිවරුන්ව එකම දෙවියෙකු ලෙස ඔහු පත් (නො)කළේ ද? සැබැවින්ම මෙය ඉතා විශ්මය ජනක කරුණකි.&quot; (යැයි ද ඔවුහු පැවසුවෝය.)"/>
        <aya index="6" text=" &quot;නුඹලා ('නබිවරයාගෙන්' ඈත් වී නුඹලාගේ දෙවිවරුන් වෙත) යවු. තවද නුඹලාගේ දෙවිවරුන්(ට නැමදීමේ) විෂයෙහි ඉවසීමෙන් කටයුතු කරවු. සැබැවින්ම මෙය(නබිවරයාගේ කැඳවීම, ස්වකීය ප‍්‍රතිලාභයක් සඳහා) අපේක්ෂා කරනු ලබන කරුණකි. (අප) අවසන් (ලෙස විශ්වාස කර පිළිපැද්දා වූ) පිළිවෙතෙහි මේ පිළිබඳව අපි අසා නැත්තෙමු. මෙය ගෙතීමක් මිස නැතැ&quot;යි ඔවුහු අතුරින් ප‍්‍රධානීහු (පවසමින්) ගියෝය."/>
        <aya index="8" text="&quot;අප අතුරින් උපදෙස(අල් කුර්ආනය) පහළ කරනු ලැබුවේ මොහු මත ද?&quot; (යැයි ද ඔවුහු පැවසූහ.) එසේ නොව, ඔවුන් මාගේ උපදෙස පිළිබඳව සැකයෙහිය. කෙසේ වෙතත් මොවුන් මාගේ දඬුවම (තවමත්) රස විඳ නැත."/>
        <aya index="9" text="එසේ නැතහොත් අති බලසම්පන්න මහා පරිත්‍යාගශීලී නුඹගේ පරමාධිතිගේ කරුණාවෙහි ධන සම්භාරය('නබිත්වය') ඔවුන් අබියස ද?"/>
        <aya index="10" text="එසේ නොමැති නම් අහස්හි හා මිහිතලයේ ද ඒ දෙක අතර ඇති දෑහි ද ආධිපත්‍යය ඔවුන් සතුව ද? එසේ (ඔවුන් සතුව) නම් ඔවුන් (අහස දෙසට වූ) මාර්ගයන්හි නැග යත්වා! (එහි ගොස් ඔවුන්ට කැමති කෙනෙකුව නබිත්වයට තෝරා ගනිත්වා!)"/>
        <aya index="11" text=" (ඔවුන්) සේනාංකයන් අතුරින් වූ පරාජයට පත් කරනු ලැබූ මෙහි(මක්කාවෙහි) සිටින නීච සේනාවකි."/>
        <aya index="12" text=" ඔවුනට පෙර 'නූහ්'ගේ ජනයා ද 'ආද්' ද උල් රිටි හිමි 'ෆිර්අවුන්' ද 'සමූද්' ද 'ලූත්ගේ' ජනයා ද වනරොදෙහි වැසියෝ ('ෂුඅයිබ්ගේ' පිරිස) ද ('රසූල්වරුන්ව') අසත්‍යය කළෝය. ඔවුන්මය එම (පරාජිත) සේනාංකයන් වන්නේ."/>
        <aya index="14" text=" (ඔවුන්) සැවොම රසූල්වරුන්ව අසත්‍යය කළා මිස නැත. එබැවින් මාගේ දඬුවම (ඔවුන් කෙරෙහි) නියම විය."/>
        <aya index="15" text=" කිසිදු අවකාශයක් නොලබන එකම එක හඬක් මිස ඔවුහු අපේක්ෂා නොකරන්නෝය."/>
        <aya index="16" text="&quot;අපගේ පරමාධිපතියාණනි, ගණනය කරනු ලබන (විනිශ්චය) දිනයට පෙර (කි‍්‍රයා ලේඛනයේ) අපගේ කොටස අපට (දැක ගනු පිණිස) ඉක්මණින් දෙනු මැනව&quot;යි ඔවුහු (සමච්චලයෙන්) පැවසුවෝය."/>
        <aya index="17" text="(නබිවරය) ඔවුන් පවසන දෑ කෙරෙහි ඉවසීමෙන් සිටිවු. තවද ශක්තියෙන් යුත් අපගේ ගැත්තා වන 'දාවූද්' පිළිබඳව සිහිපත් කරවු. සැබැවින්ම ඔහු (අපගේ තෘප්තිය පතා අප වෙත) අධිකව හැරෙන්නෙකු විය."/>
        <aya index="18" text=" සවස සහ උදෑසන ඔහු සමග (අල්ලාහ්ව) පිවිතුරු කරන්නක් ලෙස කඳු අපි (ඔහුට) වසඟ කර දුනිමු."/>
        <aya index="19" text=" තවද රංචු වශයෙන් පක්ෂීන් ද (අපි ඔහුට වසඟ කර දුනිමු.) සියල්ල ඔහු(අල්ලාහ්) වෙත (ඔහුව පිවිතුරු කරමින්) අධිකව හැරෙන්නන්ය."/>
        <aya index="20" text=" තවද ඔහුගේ රාජ්‍යය අපි බලවත් කළෙමු. අපි (ඔහුට) ප‍්‍රඥාව ද කතාවේ පැහැදිලිතාව ද ලබා දුනිමු."/>
        <aya index="21" text="පැමිණිලිකරුවන් මිහ්රාබ් බිත්තියට උඩින් පැමිණි අවස්ථාවේ (පැමිණිලි කළ) ඔවුන්ගේ (එම) පුවත නුඹ වෙත පැමිණියේ ද?"/>
        <aya index="22" text="'දාවූද්' වෙත ඔවුන් ඇතුළු වී ඔහු ඔවුන් පිළිබඳව තිගැස්සීමට පත් වූ කල්හි &quot;නුඹ බිය නොවවු. (අපි) පැමිණිලිකරුවන් දෙදෙනෙකි. අපගෙන් කෙනෙකු අනෙකාට අපරාධ කොට ඇත. එබැවින් අප අතර යුක්තිගරුකව තීන්දු ලබා දෙවු. තවද පක්ෂපාතී නොවවු. ඍජුමග වෙත අපට මඟ පෙන්වවු&quot; යැයි ඔවුහු පැවසුවෝය."/>
        <aya index="23" text="&quot;සැබැවින්ම මොහු මාගේ සහෝදරයාය. බැටළු දෙනුන් අනූ නවයක් මොහු සතුය. මා සතුව ඇත්තේ එකම එක බැටළු දෙනකි. &quot;එය ද මාගේ භාරයේ තබන්නැ&quot;යි මොහු පවසා තර්ක කිරීමෙහි මොහු මා අබිබවා ගියේය.&quot; (යැයි දෙදෙනාගෙන් කෙනෙකු පැවසුවේය.)"/>
        <aya index="24" text="&quot;ඔහුගේ බැටළු දෙනුන් සමග නුඹගේ බැටළු දෙන (එක් කරන්නැ'යි කළ) ඉල්ලීමෙන් සැබැවින්ම නුඹට ඔහු අසාධාරණයක් කර ඇත. තවද සැබැවින්ම හවුල්කරුවන්ගෙන් බොහෝ දෙනා ඔවුන්ගෙන් සමහරුන් තවත් සමහරු කෙරෙහි අපරාධ කරන්නෝය. (නමුත්) විශ්වාස කොට යහකම් කළ අය මිස, මොවුන් ඉතා ස්වල්ප දෙනෙකි&quot; යැයි ඔහු(දාවූද්) පැවසුවේය. තවද (මෙම සිදුවීම තුළින්) අපි ඔහුව පරීක්ෂණයට පත් කර ඇත්තෙමු යැයි දාවූද් වටහා ගත්තේය. එබැවින් ඔහු තම පරමාධිපතිගෙන් සමාව ඇයැද දණින් වැටුණේය. තවද ඔහු (අල්ලාහ් වෙත පශ්චාත්තාප වී) හැරුනේය."/>
        <aya index="25" text="එබැවින් අපි ඔහුට එය(එම අත්වැරැද්ද) කමා කළෙමු. තවද සැබැවින්ම ඔහුට අප අබියස සමීපතාව ද අලංකාර නැවත යොමු වන ස්ථානයක් ද ඇත."/>
        <aya index="26" text="අහෝ දාවූද්, සැබැවින්ම අපි නුඹව මිහිතලයෙහි නියෝජිතයෙකු බවට පත් කළෙමු. එබැවින් නුඹ මිනිසුන් අතර යුක්තිගරුකව තීන්දු ලබා දෙවු. තවද මනෝ ඉච්ඡාව පිළිනොපදිවු. එසේ (නුඹ පිළිපැද්දේ) නම් එය නුඹව අල්ලාහ්ගේ මාර්ගයෙන් මුළා කරන්නේය. සැබැවින්ම අල්ලාහ්ගේ මාර්ගයෙන් මුළාවූවන් ගණනය කරනු ලබන (විනිශ්චය) දිනය ඔවුන් අමතක කළ හේතුවෙන් ඔවුනට දැඩි දඬුවමක් ඇත."/>
        <aya index="27" text="අහස ද මිහිතලය ද ඒ දෙක අතර ඇති දෑ ද නිෂ්ඵල දැයක් ලෙස අපි නොමැව්වෙමු. එය(නිෂ්ඵල යැයි සිතීම) ප‍්‍රතික්ෂේප කළවුන්ගේ අනුමානයයි. එබැවින් ප‍්‍රතික්ෂේප කළවුනට (හිමිවන්නේ නිරා) ගින්නෙන් වූ විනාශයයි."/>
        <aya index="28" text="(ප‍්‍රතික්ෂේපකයින් සිතන පරිදි) විශ්වාස කර යහකම් කළවුන්ව මිහිතලයෙහි කලහකාරීන් මෙන් අපි පත් කරන්නෙමු ද? නැතහොත් බිය භක්තිකයින්ව පාපතරයින් මෙන් අපි පත් කරන්නෙමු ද?"/>
        <aya index="29" text=" (නබිවරය, මෙය) භාග්‍යමත් ධර්ම පුස්තකයකි. ඔවුන් එහි වදන් වටහා ගනු පිණිස ද නුවණැත්තන් (එමගින්) උපදෙස් ලබනු පිණිස ද නුඹ වෙත අපි එය පහළ කර ඇත්තෙමු."/>
        <aya index="30" text="'දාවූද්ට' 'සුලෙයිමාන්ව' අපි (දරුවෙකු ලෙස) තිළිණ කළෙමු. (අල්ලාහ්ගේ) එම ගැත්තා(සුලෙයිමාන්) යහපත් විය. සැබැවින්ම ඔහු (අල්ලාහ් වෙත) අධිකව හැරෙන්නෙකි."/>
        <aya index="31" text=" පාදයක් ඔසවා පාද තුනෙන් සිටගෙන දිවීමට සූදානමින් සිටින අධිවේගී අශ්වයින් ඔහු(සුලෙයිමාන්) ඉදිරියේ සවස් වරුවේ ගෙනහැර දක්වනු ලැබූ අවස්ථාව (සිහිපත් කරවු)."/>
        <aya index="32" text=" එවිට (ඒවා නැරඹීමෙන් අස්ර් වරුවේ 'සලාතය' අත පසු විය.) &quot;සැබැවින්ම මම එය(සූර්යයා) තිරය(මෙන් ඇති කඳු වල)ට සැඟවෙන තුරු මාගේ පරමාධිපති සිහිපත් කිරීමට වඩා යහපත් දෑ(අශ්වයින්) ඉතා ප‍්‍රිය කළෙමි&quot; යැයි ඔහු (පසුතැවිලි වෙමින්) පැවසුවේය."/>
        <aya index="33" text="&quot;ඒවා මා වෙතට නැවත ගෙන එවු.&quot; (යැයි පවසා උන්ගේ) පාද ද බෙලි ද පිරිමදින්නට පටන් ගත්තේය."/>
        <aya index="34" text="තවද සැබැවින්ම සුලෙයිමාන්ව අපි පරීක්ෂණයට ලක් කළෙමු. ඔහුගේ සිහසුන මත දේහයක් දැමුවෙමු. පසුව ඔහු (අප වෙතට) නැඹුරු වූයේය."/>
        <aya index="35" text="&quot;මාගේ පරමාධිපතියාණනි, මට පාප ක්ෂමාව දෙනු මැනව! මගෙන් පසුව කිසිවෙකුට නොලැබෙන රාජ්‍යයක් මට තිළිණ කරනු මැනව! සැබැවින්ම නුඹමය මහා පරිත්‍යාගශීලී වන්නේ.&quot; යැයි ඔහු (ප‍්‍රාර්ථනා කරමින්) පැවසුවේය."/>
        <aya index="36" text="එවිට අපි ඔහුට සුළඟ වසඟ කර දුන්නෙමු. එය(සුළඟ) ඔහුගේ නියෝගයට අනුව ඔහු කැමති තැනකට සැහැල්ලුවෙන් ගමන් කළේය."/>
        <aya index="37" text="'ෂෙයිතාන්වරුන්' වන සියලු ගොඩනැගිලි තනන්නන් ද (මුතු සොයමින්) කිමිදෙන්නන් ද විලංගු දමන ලද සෙසු අය ද (අපි ඔහුට වසඟ කර දුනිමු.)"/>
        <aya index="39" text="මෙය අපගේ දීමනාවය. එබැවින් (ඒ පිළිබඳව) ගණනය කරනු ලැබීමකින් තොරව නුඹ පිරිනමවු. නැතහොත් (එය) රඳවා තබා ගනිවු."/>
        <aya index="40" text=" තවද සැබැවින්ම ඔහුට අප අබියස සමීපතාව ද අලංකාර (ස්වර්ගයෙහි) නැවත යොමු වන ස්ථානයක් ද ඇත."/>
        <aya index="41" text="තවද අපගේ ගැත්තා වන 'අයියූබ්' පිළිබඳව සිහිපත් කරවු. එකල්හි ඔහු තම පරමාධිපති අමතා &quot;සැබැවින්ම පීඩාවෙන් හා වේදනාවෙන් 'ෂෙයිතාන්' මා ස්පර්ශ කර ඇතැ&quot;යි ප‍්‍රකාශ කළේය."/>
        <aya index="42" text=" නුඹගේ පාදයෙන් (මිහිතලයට) ගසවු. (යැයි ඔහුට පවසන ලදි. එවිට ඔහු ගැසුවේය. එසැණින් මිහිතලයෙන් ජලය ගලන්නට විය.) මෙය සිසිල් ස්නානය කරන ස්ථානයක් ද පානයක් ද වන්නේය. (යැයි ද ඔහුට පවසන ලදි.)"/>
        <aya index="43" text="තවද ඔහුට ඔහුගේ පවුලේ අය ද ඔවුන් සමග ඔවුන් වැනි තවත් අය ද අපගෙන් වූ දයාවක් ලෙස හා නුවණැත්තන්ට සිහිපත් කිරීමක් ලෙස අපි (නැවත) තිළිණ කළෙමු."/>
        <aya index="44" text=" තවද &quot;නුඹගේ දෑතින් තණකොළ මිටියක් ගෙන එමගින් ගසවු. තවද දිවුරුම කඩ නොකරවු&quot; (යැයි ඔහුට අපි පැවසුවෙමු.) සැබැවින්ම ඔහුව ඉවසිලිවන්තයෙකු ලෙස අපි දුටුවෙමු. (අල්ලාහ්ගේ) එම ගැත්තා(අයියූබ්) යහපත් විය. සැබැවින්ම ඔහු (අල්ලාහ් වෙත) අධිකව හැරෙන්නෙකි."/>
        <aya index="45" text="තවද (නබිවරය,) ශක්තිය හා (දහම පිළිබඳව) දැක්ම ඇත්තන් වූ 'ඉබ්රාහීම්', 'ඉස්හාක්' හා 'යඃකූබ්' යන අපගේ ගැත්තන්ව සිහිපත් කරවු."/>
        <aya index="46" text="සැබැවින්ම (මතු ලොව) නිවහන සිහිපත් කිරීම (ජනයාව දහම වෙත ඇරයුම් කිරීම හා ජනයාව පශ්චාත්තප කරළීම)ට පමණක් ඔවුන්ව අපි සුවිශේෂීව තෝරා ගත්තෙමු."/>
        <aya index="47" text=" තවද සැබැවින්ම ඔවුන් අප අබියස තෝරා ගනු ලැබූ ශ්‍රේෂ්ඨ අය අතුරින් වූහ."/>
        <aya index="48" text=" තවද 'ඉස්මාඊල්', 'අල්යසඃ' හා zදුල් 'කිෆ්ල්' යන අයව ද සිහිපත් කරවු. (මොවුන්) සියල්ලෝම ශ්‍රේෂ්ඨයින් අතුරින් වූහ."/>
        <aya index="49" text=" මෙ(ම කුර්ආන)ය (පෙර සිදුවීම්) මෙනෙහි කිරීමකි. තවද සැබැවින්ම බිය භක්තිකයින්ට අලංකාර නැවත යොමු වන ස්ථානයක් ඇත."/>
        <aya index="50" text="(එය) ඔවුන් වෙනුවෙන් දොරටු විවෘත කරනු ලැබූ සදාතනික (ස්වර්ග) උයන්ය."/>
        <aya index="51" text=" එහි (ඇති කවිච්චි මත) හාන්සි වෙමින් බොහෝ පලතුරු ද පානයන් ද එහි (ගෙන එන මෙන්) කැඳවමින් සිටිති."/>
        <aya index="52" text="තවද සම වයසැති සංවර බැල්මෙන් යුත් කන්‍යාවන් ද ඔවුන් අබියස සිටිති."/>
        <aya index="53" text=" මෙය ගණනය කරනු ලබන (විනිශ්චය) දිනය සඳහා නුඹලාට ප‍්‍රතිඥා දෙනු ලැබූ දෑය."/>
        <aya index="54" text=" සැබැවින්ම මෙය අපගේ දායාදයයි. එයට නිමාවක් නොමැත."/>
        <aya index="55" text=" මෙය (විශ්වාසිකයින්ට හිමි දායාදය)යි. (නමුත්) සැබැවින්ම සීමාව ඉක්මවා ගියවුනට නරක නැවත යොමු වන ස්ථානයක් ඇත."/>
        <aya index="56" text=" (එය) ඔවුන් එහි පිවිස දැවෙන්නා වූ නිරයයි. එබැවින් (ඔවුන්ගේ) නවාතැන නපුරු විය."/>
        <aya index="57" text=" මෙය(දඬුවම) රත් වී උතුරන උණු ජලය ද සැරව ද වේ. ඔවුන් එය රස විඳිත්වා."/>
        <aya index="58" text=" තවද එම ස්වරූපයෙන් වෙනත් විවිධ (දඬුවම්) වර්ග ද ඇත."/>
        <aya index="59" text=" (නායකයින්ගේ පසුපසින් අනුගාමිකයින් නිරය වෙත පිවිසෙන විට) &quot;මොවුන් නුඹලා සමග එකතු වන පිරිසකි.&quot; (යැයි නායකයින්ට පවසනු ලැබේ. එවිට එම නායකයින්) &quot;ඔවුනට කිසිදු පිළිගැනීමක් නැත. සැබැවින්ම ඔවුන් (නිරා) ගින්නට පිවිස දැවෙන්නන් වෙති.&quot; (යැයි පවසති.)"/>
        <aya index="60" text=" (එවිට අනුගාමිකයින් නායකයින් අමතා) &quot;එසේ නොව, නුඹලාට ද කිසිදු පිළිගැනීමක් නැත. අප වෙත මෙ(ම දේව ප‍්‍රතික්ෂේප)ය ඉදිරිපත් කළේ නුඹලාමය. එබැවින් (මෙම) නවාතැන(නිරය නුඹලාට ද) නපුරු විය.&quot; යැයි ඔවුහු පවසති."/>
        <aya index="61" text="&quot;අපගේ පරමාධිපතියාණනි, කවරෙකු මෙය අපට ඉදිරිපත් කළේ ද ඔහුට (නිරා) ගින්නෙහි දෙගුණ වූ දඬුවම අධික කර දෙනු මැනව&quot;යැයි ද ඔවුහු පවසති."/>
        <aya index="62" text="(ප‍්‍රතික්ෂේපක) ඔවුහු (මෙසේ) පවසති. &quot;අපට කුමක් වී ද? නපුරු අය යැයි (ලොවෙහි) අප සිතමින් සිටි (විශ්වාසික) මිනිසුන්ව (මෙම නිරයෙහි) අපි නොදකින්නෙමු."/>
        <aya index="63" text="ඔවුන්ව අපි සමච්චලයට අයත් වූවන් ලෙස ගත්තෙමු ද? නැතහොත් නම් ඔවුන් (මෙහි සිටියද ඔවුන්) වෙතින් (අපගේ) බැල්ම ඉවත් වූයේ ද?"/>
        <aya index="64" text=" සැබැවින්ම නිරයේ වැසියන් තර්ක කරන මෙය සත්‍යයකි."/>
        <aya index="65" text=" (නබිවරය,) පවසවු. &quot;මා අවවාද කරන්නෙකුම ය. ඒකීය වූ බල පරාක‍්‍රමයෙන් යුත් අල්ලාහ් හැර වෙනත් කිසිදු දෙවියෙකු නැත."/>
        <aya index="66" text=" (ඔහු) අහස්හි ද මිහිතලයෙහි ද ඒ දෙක අතර ඇති දෑහි ද පරමාධිපතිය. අති බලසම්පන්න අති ක්ෂමාශීලීය.&quot;"/>
        <aya index="67" text=" (නබිවරය,) පවසවු &quot;මෙ(ම අල් කුර්ආන)ය මහත් වූ පුවතකි."/>
        <aya index="68" text=" නුඹලා එයින් පිටුපා යන්නන්ය."/>
        <aya index="69" text=" (මම 'රසූල්වරයෙකු' නොවූයේ නම් 'ආදම්ව' මවනු ලැබීම පිළිබඳව 'මලක්වරුන්' වන) උත්තරීතර පිරිස වාද කරමින් සිටින අවස්ථාවේ දී (සිදු වූ) ඔවුන්(ගේ එම සිදුවීම) පිළිබඳව කිසිදු දැනුමක් මට නොවීමට තිබුණි."/>
        <aya index="70" text=" සැබැවින්ම මම පැහැදිලි අවවාද කරන්නෙකු යනුවෙන් මිස (අන් කිසිවක්) මා වෙත දේව පණිවිඩ (ලෙස) පහළ කරනු නොලැබීය.&quot;"/>
        <aya index="71" text="&quot;සැබැවින්ම මම මිනිසෙකුව(ආදම්ව) මැටියෙන් මවන්නෙමි.&quot; යැයි නුඹගේ පරමාධිපති මලක්වරුන්ට පැවසූ අවස්ථාව (සිහිපත් කරවු)."/>
        <aya index="72" text=" තවද මම ඔහුව නිසි අයුරින් හැඩ ගස්වා මාගේ 'රූහ'යෙන් ඔහු තුළ මම පිඹූ විට, &quot;නුඹලා ඔහුට 'සුජූද්' කරන්නන් ලෙස වැටෙවු.&quot; (යැයි අල්ලාහ් මලක්වරුන්ට පැවසුවේය.)"/>
        <aya index="73" text=" එවිට මලක්වරුන් සියල්ලෝම සුජූද් කළෝය."/>
        <aya index="74" text=" 'ඉබ්ලීස්' හැර. ඔහු උඩඟු වූයේය. ඔහු (එමගින්) ප‍්‍රතික්ෂේපකයින්ගෙන් කෙනෙකු විය."/>
        <aya index="75" text="&quot;අහෝ ඉබ්ලීස්, මා මැවූ දෑට නුඹ 'සුජූද්' කිරීමට නුඹව වැළැක්වූයේ කුමක් ද? නුඹ උඩඟු වූවෙහි ද? නැතහොත් උසස් අය අතුරින් කෙනෙකු වූවෙහි දැ?&quot;යි ඔහු(අල්ලාහ්) විමසුවේය."/>
        <aya index="76" text=" &quot;මම ඔහුට වඩා ශ්‍රේෂ්ඨය. (ඇයිදයත්) ඔබ මා මැව්වේ ගින්නෙනි. ඔබ ඔහුව මැව්වේ මැටියෙනි&quot; යැයි ඔහු(ඉබ්ලීස්) පැවසුවේය."/>
        <aya index="77" text=" &quot;මෙයින්(අහසින්) බැහැරව යවු. තවද සැබැවින්ම නුඹ පලවා හරිනු ලැබූවෙකි."/>
        <aya index="78" text=" තවද විපාක ප‍්‍රදාන දිනය දක්වා මාගේ ශාපය සැබැවින්ම නුඹ කෙරෙහිය."/>
        <aya index="79" text=" &quot;මාගේ පරමාධිපතියාණනි, එබැවින් ඔවුන් නැවත නැගිටුවනු ලබන දිනය දක්වා මට (ජීවත්වීමට) අවකාශය ලබා දෙවු&quot; යැයි ඔහු(ඉබ්ලීස්) පැවසුවේය."/>
        <aya index="80" text="&quot;එසේ නම් සැබැවින්ම නියම කරන ලද කාලය දක්වා නුඹ (ජීවත් වීමට) අවාකාශය ලැබූවන් අතුරින් යැ&quot;යි ඔහු(අල්ලාහ්) පැවසුවේය."/>
        <aya index="82" text=" ඔබේ ගෞරවය මත දිවුරා සැබැවින්ම මම ඔවුන්('ආදම්' හා ඔහුගේ දරුවන්) සියල්ලන්වම මුළා කරන්නෙමි. (නමුත්) ඔවුන් අතුරින් (ඔබ විසින්) තෝරා ගනු ලැබූ ඔබගේ ගැත්තන් මිස.&quot; යැයි ඔහු(ඉබ්ලීස්) පැවසුවේය."/>
        <aya index="84" text="&quot;එබැවින් (මා) සත්‍යයි. තවද මම ප‍්‍රකාශ කරනුයේ සත්‍යයමයැ&quot;යි ඔහු(අල්ලාහ්) පැවසුවේය."/>
        <aya index="85" text="&quot;සැබැවින්ම නුඹගෙන් ද ඔවුන් අතුරින් නුඹව අනුගමනය කරන සියලු දෙනාගෙන් ද මම නිරය පුරවන්නෙමි.&quot; (යැයි ද අල්ලාහ් පැවසුවේය.)"/>
        <aya index="86" text="(නබිවරය,) පවසවු &quot;(ජනයිනි,) මෙ(ම අල් කුර්ආන)ය සඳහා කිසිදු කුලියක් මම නුඹලාගෙන් නොඅයැදින්නෙමි. තවද මම (අසත්‍යය) ගොතන්නන් අතුරින් ද නොවෙමි&quot;"/>
        <aya index="87" text="මෙ(ම අල් කුර්ආන)ය ලෝ වැසියන්ට උපදේශයක් මිස නැත."/>
        <aya index="88" text="තවද මද කලකට පසුව මෙහි (සත්‍ය) පුවත නුඹලා සැබැවින්ම දැන ගන්නෙහිමය."/>
    </sura>
    <sura index="39" name="">
        <aya index="1" text=" මෙම ධර්ම පුස්තකය පහළ වූයේ අති බලසම්පන්න සර්ව ප‍්‍රඥාවන්ත අල්ලාහ්ගෙන්ය."/>
        <aya index="2" text=" (නබිවරය), සැබැවින්ම අපි සත්‍යයෙන් වූ මෙම ධර්ම පුස්තකය නුඹ වෙත පහළ කර ඇත්තෙමු. එබැවින් නුඹ දහමෙහි අල්ලාහ්ට (ඉහ්ලාස් නම්) චිත්ත පාරිශුද්ධියෙන් යුතුව ඔහුටම නමදිවු."/>
        <aya index="3" text=" දැන ගනිවු. පිවිතුරු දහම අල්ලාහ්ටම සතුය. තවද ඔහු හැර (අන් අය) භාරකරුවන් (වූ දෙවිවරුන්) ලෙස ගත් අය (පිළිබඳව නම්) 'ඔවුන් අපව අල්ලාහ් වෙත ඉතා සමීපයට ළඟා කිරීම පිණිස මිස අපි ඔවුන්ව නොනමදින්නෙමු.' (යැයි ඔවුහු පවසති.) සැබැවින්ම ඔවුහු (දහම පිළිබඳව) කිනම් දෑහි මතභේද ඇති කර ගත්තෝද ඒ පිළිබඳව ඔවුන් අතර අල්ලාහ් විනිශ්චය කරන්නේය. සැබැවින්ම අල්ලාහ් අසත්‍යයවන්ත දැඩි ප‍්‍රතික්ෂේප කරන (කිසිදු) අයෙකුට යහමග නොපෙන්වන්නේය."/>
        <aya index="4" text=" අල්ලාහ් (තමාට) දරුවෙකු තෝරා ගැනීමට පැතුවේ නම් හුදෙක් ඔහු මැවූ දැයින් ඔහු අභිමත කළ දෑ තෝරා ගන්නට තිබුණි. (නමුත්) ඔහු අති පාරිශුද්ධය. ඔහුමය බලපරාක‍්‍රම ඒකීය වූ අල්ලාහ්."/>
        <aya index="5" text=" ඔහු අහස් හා මිහිතලය නිසි ලෙස මැව්වේය. ඔහු රාත‍්‍රිය දහවලය මත අකුළන්නේය, තවද දහවලය රාත‍්‍රිය මත අකුළන්නේය. තවද ඔහු හිරු හා සඳු (තම ආධිපත්‍යය යටතේ) වසඟ කළේය. (ඉන්) එකිනෙක (එයට) නියම කරනු ලැබූ කාලයක් සඳහා ගමන් කරන්නේය. දැනගනු. ඔහු අති බලසම්පන්නය අති ක්ෂමාශීලීය.-"/>
        <aya index="6" text="ඔහු(අල්ලාහ්) නුඹලාව එකම ආත්මයකින් මැව්වේය. ඔහු (එම ආත්මය මැවීමෙන්) පසුව එයින් එහි කලත‍්‍රයාව ද ඇති කළේය. තවද පශු කුලයට අයත් සතුන්ගෙන් යුගළ අටක් නුඹලාට ඔහු පහළ කළේය. අන්ධකාර (පටල) තුනක් තුළ එක් මැවීමකට පසු තවත් මැවීමක් වශයෙන් නුඹලාගේ මව්වරුන්ගේ කුසෙහි ඔහු නුඹලාව මවන්නේය. ඔහුමය අල්ලාහ්, නුඹලාගේ පරමාධිපති. (සමස්ත) ආධිපත්‍යය ඔහුට හිමිය. ඔහු හැර (නැමදුමට) වෙනත් දෙවියෙකු නොමැත. එබැවින් කෙසේ නම් නුඹලා (වෙනත් මගකට) හරවනු ලබන්නෙහු ද?"/>
        <aya index="7" text=" නුඹලා ප‍්‍රතික්ෂේප කළේ නම් එවිට සැබැවින්ම අල්ලාහ් නුඹලාගෙන් සර්ව සම්පූර්ණය. තවද (කෙසේ වෙතත්) ඔහුගේ ගැත්තන්ගෙන් ප‍්‍රතික්ෂේපය ඔහු පි‍්‍රය නොකරන්නේය. නුඹලා කෘතවේදී වන්නේ නම් නුඹලා වෙනුවෙන් ඔහු එ(ම කෘතවේදීත්ව)ය පි‍්‍රය කරන්නේය. තවද (තම පාපයේ) බර උසුලන්නෙකු වෙනකෙනෙකුගේ (පාපයේ) බර නොඋසුලන්නේය. පසුව, නුඹලාගේ නැවත යොමු වන ස්ථානය නුඹලාගේ පරමාධිපති වෙතය. එවිට නුඹලා (මෙලොව) කරමින් සිටි දෑ (සියල්ල) පිළිබඳව ඔහු නුඹලාට දන්වන්නේය. සැබැවින්ම ඔහු සිත් තුළ ඇති දෑ පිළිබඳව සර්වඥය."/>
        <aya index="8" text="තවද යම් පීඩාවක් මිනිසෙකුව ස්පර්ශ කළේ නම් ඔහුගේ පරමාධිපති වෙත නැඹුරුවෙමින් ඔහුව (පමණක්) කැඳවන්නේය. පසුව (අල්ලාහ්) ඔහුගෙන් වූ භාග්‍යයක් ඔහුට දායාද කළේ නම් එයට පෙර ඔහුව(අල්ලාහ්ව) කුමක් සඳහා කැඳවමින් සිටියේ ද එය ඔහු අමතක කරයි. තවද ඔහු අල්ලාහ්ට සමගාමීන් පත් කරයි. (මන්දයත්) ඔහුගේ(අල්ලාහ්ගේ) මාර්ගයෙන් (ජනයින්ව) මුළා කරනු පිණිසය. (එබැවින්) &quot;නුඹ නුඹගේ ප‍්‍රතික්ෂේපය මගින් සුළු කලකට සතුටු විඳිවු. සැබැවින්ම නුඹ (නිරා) ගින්නේ සගයින් අතුරින්යැ&quot;යි (නබිවරය,) පවසවු."/>
        <aya index="9" text="කවරෙකු පරමාන්ත දිනය කෙරෙහි බියවෙමින් ද ඔහුගේ පරමාධිපති ගේ දයාලු භාවය අපේක්ෂාවෙන් ද රාත‍්‍රි කාලයෙහි අවදි වී 'සුජූද්' කරමින් හා සිටගනිමින් නැමදුම් කරන්නේද ඔහු (එසේ නොකරන ප‍්‍රතික්ෂේපකයා හා සමානවේ)ද? (එබැවින්) &quot;දැනුම ඇත්තන් හා දැනුම නැත්තන් සමාන වන්නේදැ?&quot;යි (නබිවරය) පවසවු. සැබැවින්ම උපදෙස් ලබන්නේ නුවණැත්තන්මය."/>
        <aya index="10" text="&quot;විශ්වාස කළ මාගේ ගැත්තනි, නුඹලාගේ පරමාධිපතිට බිය භක්තිමත් වවු&quot; යැයි (නබිවරය,) පවසවු. මෙලොවෙහි යහපත කරන්නන්ට (ප‍්‍රතිඵලයක් වශයෙන්) යහපතක් ඇත. තවද අල්ලාහ්ගේ භූමිය පුළුල්ය. සැබැවින්ම ඉවසිලිවන්තයින්ට ඔවුන්ගේ වේතනය ගණනයකින් තොරව පරිපූර්ණ ලෙස පිරිනමනු ලබන්නේමය."/>
        <aya index="11" text="(නබිවරය,) පවසවු &quot;සැබැවින්ම දහමෙහි අල්ලාහ්ට (ඉහ්ලාස් නම්) චිත්ත පාරිශුද්ධියෙන් යුතුව ඔහුටම නැමදුම් කරන ලෙස මම අණ කරනු ලැබුවෙමි."/>
        <aya index="12" text=" තවද, (අල්ලාහ්ට) අවනත වන්නන්ගෙන් මා ප‍්‍රථමයා වන ලෙස ද මම අණ කරනු ලැබුවෙමි.&quot;"/>
        <aya index="13" text="(නබිවරය,) පවසවු &quot;මාගේ පරමාධිපතිට මා පිටුපෑවේ නම් සැබැවින්ම දරුණු වූ දිනයෙහි දඬුවමට මම බිය වෙමි&quot;"/>
        <aya index="14" text="(නබිවරය,) පවසවු &quot;මාගේ දහමෙහි අල්ලාහ්ට චිත්ත පාරිශුද්ධියෙන් ඔහුටම නැමදුම් කරන්නෙමි&quot;"/>
        <aya index="15" text="එබැවින් ඔහු හැර නුඹලා අභිමත කළ දෑ නුඹලා නැමදුම් කරවු. (නබිවරය,) පවසවු &quot;සැබැවින්ම අලාභවන්තයින් වන්නේ (මළවුන්) නැගිටවනු ලබන දිනයෙහි තමන්ට හා තමන්ගේ පවුලේ අයට අලාභ හානි කර ගත්තන්ය. දැන ගනු, පැහැදිලි අලාභය එයයි.&quot;"/>
        <aya index="16" text="ඔවුනට ඉහළින් ගින්නෙන් වූ වියන් ඔවුන්ට ඇත. තවද ඔවුනට පහළින් ද (ගින්නෙන් වූ) වියන් ඇත. එයමය අල්ලාහ් එමගින් ඔහුගේ ගැත්තන්ට බිය ගන්වන්නේ. &quot;මාගේ ගැත්තනි, එබැවින් නුඹලා මට බිය භක්තිමත් වවු.&quot;"/>
        <aya index="17" text="කවුරුන් 'තාඝූත්' ('ෂෙයිතාන්වරුන්' හා පිළිම) නැමදීමෙන් වැළකී අල්ලාහ් වෙත නැඹුරු වන්නේද ඔවුනට සුබාරංචිය හිමිය. එබැවින් මාගේ ගැත්තන්ට සුබාරංචි පවසවු."/>
        <aya index="18" text="ඔවුන් (කවුරුන්ද යත් අල්ලාහ්ගේ) වදනට සවන් දී පසුව එහි යහ දෑ අනුගමනය කරන්නන්ය. අල්ලාහ් යහමග පෙන්වූවන් ඔවුන්මය. නුවණැත්තන් ද ඔවුන්මය."/>
        <aya index="19" text=" එබැවින් දඬුවමේ වචනය තමන් කෙරෙහි නියම වූ ඔහු (දඬුවමින් මිදුණෙකු මෙන් වන්නේ) ද? එවිට නිරයෙහි සිටින ඔහුව මුදවා ගන්නේ නුඹ ද?"/>
        <aya index="20" text="එනමුත්, ඔවුන්ගේ පරමාධිපාතිට කවරෙකු බිය භක්තිමත් වන්නේද ඔවුනට කාමර ඇත. එවාට ඉහළින් (ද) තනන ලද කාමර ඇත. ඊට යටින් ගංගාවෝ ගලා බසිති. (මෙය) අල්ලාහ්ගේ ප‍්‍රතිඥාවක් වශයෙනි. අල්ලාහ් ප‍්‍රතිඥාව වෙනස් නොකරන්නේය."/>
        <aya index="21" text="සැබැවින්ම අල්ලාහ් අහසින් (වැසි) ජලය පහළ කොට එය මිහිතලය තුළට උල්පත් ලෙස කා වැදීමට සලස්වා පසුව විවිධ වර්ණයන්( හා වර්ගයන්)ගෙන් යුත් ගොයම් එමගින් පිට කිරීම නුඹ නුදුටුවෙහිද? පසුව ඒවා වියළෙනු ඇත. එවිට එය කහ පැහැ බවට පත් වනු නුඹ දකින්නෙහිය. පසුව ඔහු(අල්ලාහ්) එය (දිරා ගිය) පිදුරු බවට පත් කරන්නේය. සැබැවින්ම එහි නුවණැත්තන්ට උපදෙසක් ඇත."/>
        <aya index="22" text="ඉස්ලාමය සඳහා කවරෙකුගේ හදවත අල්ලාහ් විවෘත කළේද ඔහු (හදවත දැඩි වූ කෙනෙකු හා සම විය හැකි) ද? එබැවින් ඔහු තම පරමාධිපතිගෙන් වූ ආලෝකය මත ය. එබැවින් අල්ලාහ්ව මෙනෙහි කිරීමට (එරෙහිව) ඔවුන්ගේ සිත් දැඩිවූවන්ට විනාශය ඇති වේවා! ඔවුන් පැහැදිලි වූ මුළාවෙහිය."/>
        <aya index="23" text="අල්ලාහ් ඉතා අලංකාර උපදේශයක් (එනම්) එකිනෙකට (පටහැණි නොවූ) එකඟතාවෙන් යුත් නැවත නැවත සඳහන් කරන (දෑ අඩංගු) ග‍්‍රන්ථයක් පහළ කර ඇත. එයින් ඔවුන්ගේ පරමාධිපතිට බියවන්නන්ගේ චර්ම(යේ රෝම) වෙව්ලන්නේය. පසුව ඔවුන්ගේ චර්ම ද හදවත් ද අල්ලාහ්ව මෙනෙහි කිරීම පිණිස මෘදු වන්නේය. මෙය අල්ලාහ්ගේ මග පෙන්වීමයි. ඔහු අභිමත කරන්නන්ව එමගින් ඔහු ඍජු මගට රැගෙන යන්නේය. අල්ලාහ් කවරෙකු නොමග යන්නට අත් හරින්නේ ද ඔහුට යහමග පෙන්වන්නෙකු නොමැත."/>
        <aya index="24" text=" (මළවුන්) නැගිටවනු ලබන දින නරකම දඬුවම තම මුහුණෙන් හෝ ආරක්ෂා කිරීමට තැත් කරන ඔහු (දඬුවමින් සම්පූර්ණයෙන් ආරක්ෂා වූවෙකුට සමාන වේ)ද? තවද &quot;නුඹලා උපයමින් සිටි (නරක) දැය රස විඳිවු.&quot; යැයි අපරාධකරුවන්ට පවසනු ලැබේ."/>
        <aya index="25" text=" ඔවුන්ට පෙර සිටියවුන් ('රසූල්වරුන්ව') අසත්‍යය කළෝය. එබැවින් ඔවුන් නොහැඟූ ආකාරයෙන් ඔවුන් වෙත දඬුවම පැමිණියේය."/>
        <aya index="26" text=" පසුව අල්ලාහ් ඔවුනට අවමානය මෙලොව ජීවිතයෙහි රස විඳීමට සැලසුවේය. තවද සැබැවින්ම ඔවුන් දැන සිටියේ නම් මතු ලොව දඬුවම (මෙයට වඩා) ඉතා විශාලය."/>
        <aya index="27" text="තවද සැබැවින්ම අපි ජනයින්ට මෙම කුර්ආනයෙහි සෑම (ආකාරයේ) උපමාවක් මගින්ම ඔවුන් උපදෙස් ලබා ගනු පිණිස ගෙන හැර පෑවෙමු."/>
        <aya index="28" text="ඔවුන් බිය භක්තිමත් වනු පිණිස (එය සත්‍යයෙන් අසත්‍යයට) නම්‍ය නොවු අරාබි බසින් වූ කුර්ආනයක් ලෙසය."/>
        <aya index="29" text="(තමන් අතර) කලහකාරකම් කරන හවුල්කරුවන් පිරිසකට අයිති (වහල්) මිනිසෙක් හා එක් මිනිසෙකුටම පමණක් අයිති තවත් (වහල්) මිනිසෙක් පිළිබඳව අල්ලාහ් උපමා කළේය. උපමාවෙන් ඔවුන් දෙදෙනා සමාන වේද? (නැත), සියලු පැසසුම් අල්ලාහ් සතුය. නමුත් ඔවුන්ගෙන් බහුතරය (එම සත්‍යය පිළිබඳව) නොදනිති.-"/>
        <aya index="30" text="(නබිවරය,) සැබැවින්ම නුඹ මරණයට පත්වන්නෙකි. තවද සැබැවින්ම ඔවුන්ද මරණයට පත් වන්නන්ය."/>
        <aya index="31" text=" පසුව සැබැවින්ම නුඹලා (මළවුන්) නැගිටවනු ලබන දිනයේ නුඹලාගේ පරමාධිපති අබියස තර්ක ඉදිරිපත් කරන්නෝය."/>
        <aya index="32" text="එබැවින් අල්ලාහ් කෙරෙහි අසත්‍යය ගොතා තවද සත්‍ය ඔහු වෙත පැමිණි කල්හි එය (ප‍්‍රතික්ෂේප කර) අසත්‍යය කරන්නෙකුට වඩා දැඩි අපරාධකරුවා කවරෙක්ද? (එවැනි) ප‍්‍රතික්ෂේප කරන්නන්ට (අවසන්) ලැගුම් ගන්නා ස්ථානයක් නිරයෙහි නොවන්නේද?"/>
        <aya index="33" text="තවද සත්‍යය රැගෙන පැමිණි අය ද(රසූල්වරයා ද) එය (පිළිගෙන) සත්‍ය කළ අය ද, ඔවුන්මය බිය භක්තිකයන් වන්නේ."/>
        <aya index="34" text="ඔවුන්ට ඔවුන්ගේ පරමාධිපති අබියස ඔවුන් අභිමත කළ දෑ හිමිය. එය යහපත කරන්නන්ගේ ප‍්‍රතිඵලය වේ."/>
        <aya index="35" text=" (මෙය) ඔවුන් කළ නරකම දෑ අල්ලාහ් ඔවුන්ගෙන් ක්ෂමා කිරීම පිණිස ද ඔවුන් කරමින් සිටි ඉතා අලංකාර දෑ වෙනුවෙන් ඔවුන්ට ඔවුන්ගේ වේතනය පිරිනැමීම පිණිස ද වේ."/>
        <aya index="36" text="අල්ලාහ් තම ගැත්තා(ගේ ආරක්ෂාව)ට ප‍්‍රමාණවත් නොවූයේද? තවද (නබිවරය, ප‍්‍රතික්ෂේපක) ඔවුහු ඔහු(අල්ලාහ්) හැර වෙනත් අය මගින් නුඹව බිය ගන්වන්නෝය. අල්ලාහ් කවරෙකු නොමග යන්නට අත් හරින්නේ ද ඔහුට යහ මග පෙන්වන්නෙකු නොමැත."/>
        <aya index="37" text="තවද අල්ලාහ් කවරෙකුව යහමගට රැගෙන යන්නේද ඔහුව නොමග යවන්නෙකු නොමැත. අල්ලාහ් අති බලසම්පන්න ප‍්‍රතිදඬුවම් දෙන්නා නොවූයේද?"/>
        <aya index="38" text="(නබිවරය,) 'අහස් හා මිහිතලය මැව්වේ කවරෙකුදැ?'යි නුඹ (ප‍්‍රතික්ෂේපක) ඔවුන්ගෙන් විමසුවේ නම් 'අල්ලාහ්' යැයි සැබැවින්ම ඔවුහු පවසන්නෝය. 'එසේ (පැවසූ) නමුත්, අල්ලාහ් මා හට පීඩාවක් ඇති කිරීමට පැතුවේ නම් අල්ලාහ් හැර නුඹලා කැඳවන දෑ(දෙවිවරුන්) ඔහුගේ (එම) පීඩාව (මාගෙන්) ඉවත් කරන්න(ට හැක්ක)න් ද? නැතහොත් ඔහු(අල්ලාහ්) මා හට කරුණාවක් දැක්වීමට පැතුවේ නම් (ඔහු හැර නුඹලා කැඳවන දෙවිවරුන්) ඔහුගේ (එම) කරුණාව (මාගෙන්) වළක්වන්න(ට හැක්ක)න් ද?' යැයි නුඹලා අවධානය කරන්නෙහු දැ?යි (නබිවරය, ඔවුන්ට) පවසවු. &quot;අල්ලාහ් මා හට ප‍්‍රමාණවත්ය. (සියල්ල) භාරකරන්නන් භාර කරනුයේ ඔහු කෙරෙහිමය.&quot; යැයි (ද) පවසවු."/>
        <aya index="39" text="&quot;මාගේ ජනයිනි, නුඹලා නුඹලාගේ තත්ත්වයට අනුව කි‍්‍රයා කරවු. සැබැවින්ම මම (අල්ලාහ්ගේ විධානයට අනුව) කි‍්‍රයා කරන්නෙක්මි. එබැවින් නුඹලා මතු දැන ගනු ඇත.&quot; යැයි (නබිවරය) පවසවු."/>
        <aya index="40" text=" තමන්ව නින්දා කරන දඬුවමක් පැමිණ, සදාතනික දඬුවමක් ඔහු කෙරෙහි පහළ වන්නෙකුව (නුඹලා මතු දැන ගනු ඇත.)"/>
        <aya index="41" text=" සැබැවින්ම අපි ජනයින් සඳහා සත්‍යය සමග වූ ධර්ම පුස්තකය නුඹ වෙත පහළ කළෙමු. එබැවින් කවරෙකු (එමගින්) යහමග ලැබුවේ ද (එහි යහපත) ඔහුටමය. තවද කවරෙකු මුළාවට පත්වන්නේ ද සැබැවින්ම ඔහු මුළාවට පත්(වීමෙන් හානිය ඇති) වන්නේ ඔහුට එරෙහිවමය. (නබිවරය,) නුඹ ඔවුන් කෙරෙහි භාරකරුවෙකු නොවන්නේය."/>
        <aya index="42" text=" ආත්මාවන් මරණයට පත් වන මොහොතෙහි ඒවා හා නින්දෙහි මරණයට පත් නොවූ ඒවා අල්ලාහ් අත්පත් කර ගන්නේය. එබැවින් කුම(න ආත්මාව)ක් කෙරෙහි මරණය නියම වූයේද එය ඔහු (තමන් අබියස) රඳවා ගන්නේය. අනෙක (එහි) නියමිත කාලය තෙක් (ජීවත් වීමට) යවන්නේය. සැබැවින්ම ගැඹුරින් සිතන පිරිසට එහි සංඥාවන් ඇත."/>
        <aya index="43" text=" ඔවුන් (තමන්) වෙනුවෙන් ඇයැදින්නන් ලෙස අල්ලාහ් හැර අන් අයව(දෙවිවරුන්ව) ගත්තේ ද? (නබිවරය,) &quot;ඔවුන් කිසිදු බලයක් දැරිය නොහැකිව හා (කිසිවක්) අවබෝධ කර ගත නොහැකිව සිටිය දීත් ද (ඔබ ඔවුන්ව අයැදින්නන් ලෙස ගන්නේ)?&quot; යැයි පවසවු."/>
        <aya index="44" text="'රෙකමදාරු වීම මුළුමනින්ම සතු වන්නේ අල්ලාහ්ටය. අහස්හි හා මිහිතලයෙහි ආධිපත්‍යය ද ඔහු සතුය. පසුව නුඹලා ඔහු වෙතම යළි හරවනු ලබන්නෙහු යැ'යි පවසවු."/>
        <aya index="45" text=" අල්ලාහ්ව පමණක් සඳහන් කරනු ලැබූ කල්හි පරමාන්ත දිනය විශ්වාස නොකරන්නන්ගේ හදවත් පිළිකුලින් හැකිළේ. තවද ඔහු හැර අන් අය(දෙවිවරුන්) පිළිබඳව සඳහන් කරනු ලැබූ කල්හි, එසැණින් ඔවුන් (සතුටින්) ප‍්‍රබෝධයට පත් වන්නෝය."/>
        <aya index="46" text=" (නබිවරය,) &quot;අහස්හි හා මිහිතලයේ නිර්මාතෘ වූ ගුප්ත දෑ හා දෘෂ්‍යමාන දෑ දන්නා අහෝ අල්ලාහ්! ඔබගේ ගැත්තන් කවර දැයක් කෙරෙහි මතභේද ඇති කර ගනිමින් සිටියේ ද ඒ කෙරෙහි ඔවුනතර නුඹම විනිශ්චය ලබා දෙන්නේ යැ.&quot;යි නුඹ පවසවු."/>
        <aya index="47" text=" සැබැවින්ම අපරාධ කළවුන් සතුව මිහිතලයේ ඇති සියල්ල හා එය සමග ඒ හා සමානයක් තිබුණ ද (මළවුන්) නැගිටවනු ලබන දින නරක දඬුවම හේතුවෙන් (ඉන් මිදීමට) ඔවුන් ඒවා වන්දියක් වශයෙන් දෙනු ඇත. ඔවුන් නොසිතූ දෑ අල්ලාහ් වෙතින් ඔවුන්ට හෙළිවෙන්නේය."/>
        <aya index="48" text="තවද (එදින) ඔවුන් ඉපැයූ දැයෙහි විපාකය ඔවුන්ට හෙළිවනු ඇත. ඔවුන් සමච්චල් කරමින් සිටි දෑ ඔවුන්ව වෙළා ගනු ඇත."/>
        <aya index="49" text="මිනිසාට යම් පීඩාවක් ඇති වූයේ නම් ඔහු අපව අයැදින්නේය. පසුව අපගෙන් වූ භාග්‍යයක් ඔහුට අප දායාද කළේ නම් &quot;සැබැවින්ම එය මට දෙනු ලැබුවේ (මාගේ) දැනුම හේතුවෙන් යැ&quot;යි ඔහු පවසන්නේය. එහෙත් එය පිරික්සුමකි. නමුත් ඔවුන්ගෙන් බහුතරය (ඒ පිළිබඳව) නොදනිති."/>
        <aya index="50" text="මොවුන්ට පෙර සිටියවුන් ද එය(මෙන්)ම පවසා ඇත. එහෙත් ඔවුන් උපයමින් සිටි දෑ ඔවුනට (කිසිදු) ඵලක් නොදුන්නේය."/>
        <aya index="51" text="එබැවින් ඔවුන්(ට පෙර සිටියවුන් ද තමන්) ඉපැයූ දෑහි දුෂ්ට කම් ඔවුන්ව හසුකර ගත්තේය. මොවුන් අතුරින්ද අපරාධ කළවුන්ව, තමන් ඉපැයූ දැයෙහි විපාකය හසුකර ගනු ඇත. තවද (එම දඬුවමින්) ඔවුන් මිදෙන්නන් නොවෙති."/>
        <aya index="52" text="සැබැවින්ම අල්ලාහ් අභිමත කළවුන්ට ජීවන සැපයුම විස්තීර්ණ කරන්නේය. යැයි හා (තවත් සමහරුන්ට එය) සීමා කරන්නේය. යැයි ඔවුන් නොදන්නේද? සැබැවින්ම විශ්වාස කරන පිරිසකට එහි සංඥාවන් ඇත."/>
        <aya index="53" text="(පාපයන්හි යෙදීමෙන්) තමන්ටම වරද කර ගත් මාගේ ගැත්තනී, අල්ලාහ්ගේ කරුණාවෙන් බලාපොරොත්තු සුන් නොවවු. සැබැවින්ම අල්ලාහ් පාපයන් සියල්ල ක්ෂමා කරන්නේය. සැබැවින්ම ඔහුමය අති ක්ෂමාශීලී පරම කරුණාභරිතය."/>
        <aya index="54" text=" තවද නුඹලාට දඬුවම පැමිණීමට පෙර නුඹලා නුඹලාගේ පරමාධිපති වෙත නැඹුරු වී ඔහුට අවනත වවු. (එසේ නොකළේ නම්) පසුව නුඹලා උදවු කරනු නොලබන්නෝය."/>
        <aya index="55" text="නුඹලා නොහැඟෙන්නන්ව සිටියදී අනපේක්ෂිතව නුඹලාට දඬුවම පැමිණීමට පෙර නුඹලාගේ පරමාධිපතිගෙන් නුඹලා වෙත පහළ කරනු ලැබූ ඉතා අලංකාර දෑ(අල් කුර්ආනය) නුඹලා අනුගමනය කරවු."/>
        <aya index="56" text="&quot;අල්ලාහ්ගේ විෂයෙහි මා කළ අඩුපාඩු කෙරෙහි ද (අන් අයට) සමච්චල් කළවුන්ගෙන් කෙනෙකු වීමෙහි ද ඇති වූ අහෝ මාගේ කනගාටුව!&quot; යැයි (කිසිදු) කෙනෙක් (පසුතැවිල්ලෙන්) නොපවසනු පිණිස ද,"/>
        <aya index="57" text=" නැතහොත් 'සැබැවින්ම අල්ලාහ් මට යහමග පෙන්වා තිබුණේ නම් මම ද බිය භක්තිකයන්ගෙන් (කෙනෙකු) වී ඇත්තෙමි.' යැයි ඔහු නොපවසනු පිණිස ද"/>
        <aya index="58" text=" නැතහොත් දඬුවම ඔහු දකින කල්හි &quot;සැබැවින්ම මට (මිහිතලය වෙත) නැවත හැරී යන්නට තිබුනේ නම් මම යහකම් කරන්නන්ගෙන් කෙනෙකු වී ඇත්තෙමි&quot; යැයි ඔහු පවසනු පිණිස ද (අවවාදයන් අපි ඔවුනට ගෙන හැර පෑවෙමු)"/>
        <aya index="59" text=" එසේ නොව, සැබැවින්ම මාගේ වදන් නුඹ වෙත පැමිණියේය. එහෙත් නුඹ ඒවා අසත්‍ය කොට උඩඟුකම් පා ප‍්‍රතික්ෂේපකයින්ගෙන් කෙනෙකු වූයේය."/>
        <aya index="60" text=" තවද (මළවුන්) නැගිටවනු ලබන දින අල්ලාහ්ට එරෙහිව අසත්‍යය ප‍්‍රකාශ කළ ඔවුන්ගේ මුහුණු කළු පැහැ වී තිබෙනු නුඹ දකිනු ඇත. (එවැනි) උඩඟුකම් පාන්නන්ට අවසන් වාසස්ථානයක් නිරයෙහි නොවන්නේ ද!"/>
        <aya index="61" text=" තවද බිය භක්තිකයින්ව අල්ලාහ් ඔවුන්ගේ (මෙලොව යහකම් තුළින් ඇති කර ගත්) ජයග‍්‍රහණය හේතුවෙන් (නිරයෙන්) ආරක්ෂා කරන්නේය. (එබැවින්) අයහපත ඔවුන්ව ස්පර්ශ නොකරයි. තවද ඔවුහු දුකට පත් නොවන්නෝය."/>
        <aya index="62" text=" අල්ලාහ් සියලු දෑහි මැවුම්කරුය. තවද ඔහු සියලු දෑ කෙරෙහි භාරකරුවාය.-"/>
        <aya index="63" text="අහස්හි හා මිහිතලයෙහි යතුරු ඔහු සතුය. තවද කවුරුන් අල්ලාහ්ගේ වදන් ප‍්‍රතික්ෂේප කළේද ඔවුන්මය අලාභවන්තයින් වන්නේ."/>
        <aya index="64" text="(නබිවරය) පවසවු &quot;අඥානයිනි, එසේ නම් අල්ලාහ් නොවන අන් කෙනෙකුට නමදින ලෙස නුඹලා මට විධානය කරන්නේ ද?&quot;"/>
        <aya index="65" text="සැබැවින්ම නුඹ වෙත ද නුඹට පෙර සිටියවුන් වෙත ද 'වහී' (දේව පණිවිඩ) පහළ කරනු ලැබීය. (එනම්) 'නුඹ (අල්ලාහ්ට කිසිවක්) ආදේශ කළේ නම් නුඹගේ යහ කි‍්‍රයා නිෂ්ඵල වන්නේමය. තවද නුඹ අලාභවන්තයින්ගෙන් කෙනෙකු වන්නේමය.' (යන්නයි.)"/>
        <aya index="66" text=" එබැවින් නුඹ අල්ලාහ්ටම නැමදුම් කරවු. තවද නුඹ කෘතවේදීන්ගෙන් කෙනෙක් වවු."/>
        <aya index="67" text=" ඔවුන් අල්ලාහ්ට අගය කළ යුතු අයුරින් ඔහුව(අල්ලාහ්ව) අගය කොට නොසැලකූහ. (මළවුන්) නැගිටවනු ලබන දින මුළු මිහිතලයම ඔහුගේ(අල්ලාහ්ගේ) ආධිපත්‍යයෙහිය. තවද අහස් ඔහුගේ ශක්තිය මගින් හකුළනු ලැබූවකි. තවද ඔවුන් ආදේශ කරන දැයට වඩා ඔහු පිවිතුරු හා අති උත්තරීතරය."/>
        <aya index="68" text=" තවද (එදින) 'සූර්' (නම් හොරණෑව) පිඹිනු ලැබේ. එවිට අල්ලාහ් අභිමත කළ අය හැර අහස්හි සිටින්නන් ද මිහිතලයෙහි සිටින්නන් ද සිහි මුර්ඡාවට පත් වන්නෝය. ඉන්පසුව (විනිශ්චය දින සඳහා) නැවත වරක් එය(හොරණෑව) පිඹිනු ලැබේ. එවිගස ඔවුහු නැගිට (තමාට සිදු වීමට යන දේ පිළිබඳව දෙගිඩියාවෙන්) බලා සිටින්නෝය."/>
        <aya index="69" text="(එදින) මිහිතලය තම පරමාධිපතිගේ ආලෝකයෙන් බැබළෙයි. තවද කි‍්‍රයා ලේඛනය (ඔවුන් ඉදිරියේ විනිශ්චය සඳහා) තබනු ලැබේ. නබිවරුන් ද සාක්ෂි දරන්නන් ද ගෙන එනු ලැබේ. තවද ඔවුන් අතර යුක්තිගරුකව විනිශ්චය කරනු ලැබේ. ඔවුහු අපරාධ කරනු ද නොලබන්නෝය."/>
        <aya index="70" text="තවද සෑම ආත්මාවකටම තමන් කළ දෑ සඳහා (ඵල විපාක) පරිපූර්ණව ගෙවනු ලැබේ. තවද ඔවුන් කරන දෑ පිළිබඳව ඔහු මැනවින් දන්නාය."/>
        <aya index="71" text="ප‍්‍රතික්ෂේප කළවුන්ව නිරය වෙත කණ්ඩායම් වශයෙන් (ඇද)ගෙන යනු ලැබේ. කෙතරම් (දුරට) ද යත් ඔවුන් එය වෙත පැමිණි විට එහි දොරටු විවෘත කරනු ලැබේ. එහි දොරටු පාලකයන් ඔවුන්ට &quot;නුඹලාගේ පරමාධිපතිගේ වදන් නුඹලාට පාරායනා කර පෙන්වන තවද (දඬුවම) මුණගැසෙන නුඹලාගේ මෙම දිනය පිළිබඳව නුඹලාට අවවාද කරන නුඹලා අතුරින් වූ 'රසූල්වරුන්' නුඹලා වෙත නොපැමිණියේ දැ?&quot;යි විමසන්නෝය. (එවිට) &quot;එසේ( රසූල්වරුන් අප වෙත පැමිණියෝ)ය, එනමුත් (අප එය පිළිනොගත් හෙයින්) ප‍්‍රතික්ෂේපකයින් (වන අප) කෙරෙහි දඬුවමේ වදන ස්ථිර විය.&quot; යැයි ඔවුහු පවසන්නෝය."/>
        <aya index="72" text="&quot;නුඹලා එහි සදාතනිකයින් ලෙස නිරයේ දොරටු වලින් ඇතුළු වවු. එබැවින් උඬඟු වූවන්ගේ වාසස්ථානය කෙතරම් නින්දනීය ද?&quot; යැයි (ඔවුනට) පවසනු ලැබේ.-"/>
        <aya index="73" text="තමන්ගේ පරමාධිපතිට බිය භක්තිමත් වූවන්ව ස්වර්ගය වෙත කණ්ඩායම් වශයෙන් ගෙන යනු ලැබේ. කෙතරම් (දුරට)දයත් (ඔවුන් වෙනුවෙන්) එහි දොරටු විවෘත කරනු ලැබ තිබිය දී ඔවුහු එය වෙත පැමිණෙන්නෝය. (එවිට) එහි දොරටු පාලකයන් &quot;නුඹලා කෙරෙහි 'සලාමය'(ශාන්තිය) අත් වේවා! නුඹලා පාරිශුද්ධ විය. එබැවින් නුඹලා එහි සදාතනිකයින් ලෙස ඇතුළු වවු.&quot; යැයි ඔවුනට පවසන්නෝය."/>
        <aya index="74" text="&quot;තමන්ගේ ප‍්‍රතිඥාව අපට සැබෑ කළ අල්ලාහ්ටම සියලු පැසසුම් හිමිය. ඔහු (ස්වර්ග) භූමිය අපට උරුම කර දුන්නේය. (එබැවින්) ස්වර්ගයෙහි අප අභිමත කළ තැනක වෙසෙන්නට හැකිය. එබැවින් (යහ)කි‍්‍රයා කරන්නන්ගේ වේතනය කෙතරම් යහපත් ද?&quot; යැයි ඔවුහු පවසන්නෝය."/>
        <aya index="75" text="තවද 'මලක්වරුන්ව' තම පරමාධිපතිගේ පැසසුම තුළින් (ඔහුව) පිවිතුරු කර 'අර්ෂය' වටා රොක්වන්නන් ලෙස නුඹ දකින්නේය. තවද ඔවුන්(සියලු මැවීම්) අතර යුක්තිගරුකව විනිශ්චය කරනු ලැබේ. තවද &quot;සියලු පැසසුම් සමස්ත විශ්වයේ පරමාධිපති අල්ලාහ් සතු යැ&quot;යි පවසනු ලැබේ."/>
    </sura>
    <sura index="40" name="">
        <aya index="1" text="හා මීම්."/>
        <aya index="2" text="ධර්ම පුස්තකය(අල් කුර්ආනය) පහළ කිරීම අති බලසම්පන්න සර්වඥ අල්ලාහ් වෙතින්ය."/>
        <aya index="3" text=" (ඔහු) පාපයන් ක්ෂමා කරන්නා, පශ්චාත්තාපය පිළිගන්නා, දඬුවම් දීමෙහි දැඩිව සිටින්නා, දායාදයන් අසීමිතව පිරිනමන්නාය. ඔහු හැර (නැමදුමට) වෙනත් දෙවියෙකු නොමැත. (සියල්ලන්) අවසානයේ යොමුවන ස්ථානය ඔහු වෙතමය."/>
        <aya index="4" text=" ප‍්‍රතික්ෂේප කළවුන් මිස (අන් කිසිවෙක්) අල්ලාහ්ගේ වදන් පිළිබඳව තර්ක නොකරන්නෝමය. එබැවින් ඔවුන් නගරයන්හි (සුඛෝපභෝගීව) සැරිසැරීම නුඹව මුළා නොකළ යුතුයි."/>
        <aya index="5" text=" ඔවුන්ට පෙර 'නූහ්ගේ' පිරිස ද ඔවුන්ට(නූහ්ගේ පිරිසට) පසු (පැමිණි) සමූහයන් ද (රසූල්වරුන්ව) අසත්‍යය කළෝය. (එම) සෑම ප‍්‍රජාවක්ම තමන්ගේ 'රසූල්වරයාව' ග‍්‍රහණය (කර සිර කිරීමට හා ඝාතනය) කිරීමට අදිටන් කර ගත්තෝය. තවද ඔවුහු අසත්‍යය පදනම් කර ගෙන එමගින් සත්‍යය විනාශ කිරීමට තර්ක කළෝය. එබැවින් ඔවුන්ව මම (දඬුවමින්) ග‍්‍රහණය කර ගත්තෙමි. මාගේ දඬුවම කෙසේ (දරුණු) වී ද?"/>
        <aya index="6" text="'සැබැවින්ම ඔවුන් නිරයේ සගයින්ය.' යන නුඹගේ පරමාධිපතිගේ වදන ප‍්‍රතික්ෂේප කළවුන් කෙරෙහි සැබෑ වූයේ මෙලෙසය."/>
        <aya index="7" text=" 'අර්ෂය' උසුලන්නන් ද එය වටා සිටින්නන් ද ඔවුනගේ පරමාධිපතිගේ පැසසුම තුළින් පිවිතුරු කරමින් ඔහුව විශ්වාස කරන්නෝය. තවද ඔවුහු විශ්වාස කළවුන් වෙනුවෙන් පාප ක්ෂමාව ඇයැදින්නෝය. &quot;අපගේ පරමාධිපතියාණනි, ඔබ දයාලු භාවයෙන් හා ඥානයෙන් සියලු දෑ වටලා ගත්තේය. එබැවින් පශ්චාත්තාපයේ යෙදී ඔබගේ මාර්ගය අනුගමනය කරන්නන්ට පාප ක්ෂමාව පිරිනමනු මැනව! තවද නිරයේ දඬුවමින් ඔවුන්ව ආරක්ෂා කරනු මැනව!&quot; (යැයි ඔවුහු අයැදින්නෝය.)"/>
        <aya index="8" text="&quot;තවද අපගේ පරමාධිපතියාණනි, ඔබ ඔවුන්ට ප‍්‍රතිඥා කළ 'අද්න්' (නමැති ස්වර්ග) උයන් තුළට ඔවුන්ව හා ඔවුන්ගේ පියවරුන්ගෙන් ද ඔවුන්ගේ බිරියන්ගෙන් ද ඔවුන්ගේ පරපුරෙන් ද කවුරුන් (විශ්වාස කර) යහකම් කළේද ඔවුන්ව ඇතුළු කරනු මැනව. සැබැවින්ම ඔබමය අති බල සම්පන්න සර්ව ප‍්‍රඥාවන්ත වන්නේ."/>
        <aya index="9" text=" තවද දුෂ්ටකම් වලින් ඔවුන්ව අරක්ෂා කරනු මැන. එ(ම විනිශ්චය )දින කවරෙකුව ඔබ දුෂ්ටකම් වලින් ආරක්ෂා කරන්නේ ද (එය) සැබැවින්ම ඔබ ඔහුට කරුණාව දක්වා ඇති (හෙයින්ම)ය. තවද මහත් වූ ජයග‍්‍රහණය එයමය.&quot;"/>
        <aya index="10" text="සැබැවින්ම ප‍්‍රතික්ෂේප කළවුන්ට &quot;(නුඹලාට දඬුවම නියම වූ විට) නුඹලා නුඹලාවම පිළිකුල් කර ගැනීමට වඩා නුඹලා විශ්වාසය වෙත කැඳවනු ලැබ (එය) ප‍්‍රතික්ෂේප කළ කල්හි (නුඹලා කෙරෙහි) අල්ලාහ් පිළිකුල් කිරීම ඉතා දරුණුය.&quot; යැයි (එදින මලක්වරුන් විසින්) නිවේදනය කරනු ලැබේ."/>
        <aya index="11" text="(එයට ප‍්‍රතික්ෂේපකයින් වන) ඔවුන් &quot;අපගේ පරමාධිපතියාණනි, ඔබ දෙවරක් අප මරණයට පත් කළේය. තවද දෙවරක් ඔබ අපට ප‍්‍රාණය ලබා දුන්නේය. තවද අපි අපගේ පාපයන් පිළිගත්තෙමු. එබැවින් (දඬුවමින්) පිට වීමට මගක් ඇත්දැ?&quot;යි පවසන්නෝය."/>
        <aya index="12" text="(මගක් නැත. මක්නිසාද යත්) එය(එම දඬුවම) අල්ලාහ්ව පමණක් (පිරිසක් විසින් ඒකීයත්වයෙන්) කැඳවනු ලැබූ කල්හි නුඹලා (එම ඒකීයත්වය) ප‍්‍රතික්ෂේප කළ හේතුවෙන් ද ඔහුට ආදේශ කරනු ලැබූ කල්හි (එම ආදේශය) නුඹලා විශ්වාස කළ හේතුවෙන් ද වේ. එබැවින් අති උත්තරීතර, අති ශ්‍රේෂ්ඨ අල්ලාහ්ට විනිශ්චය හිමිය."/>
        <aya index="13" text=" ඔහුගේ සංඥාවන් නුඹලාට (ගෙන හැර) පෙන්වන්නේ ද අහසේ සිට නුඹලාට සම්පත් පහළ කරන්නේ ද ඔහුමය. තවද (අල්ලාහ් වෙත) නැඹුරුවන්නන් මිස (අන් අය මේ පිළිබඳව) මෙනෙහි කරන්නේ නැත."/>
        <aya index="14" text=" එබැවින් ප‍්‍රතික්ෂේපකයින් පිළිකුල් කළ ද දහම් ක‍්‍රියාවන් ඔහු වෙනුවෙන් (වීම සඳහා ඉහ්ලාස් නම්) චිත්ත පාරිශුද්ධිය ඇත්තන් ලෙස නුඹලා අල්ලාහ්ව කැඳවවු."/>
        <aya index="15" text=" (ඔහු) තරාතිරමින් ඉතා උසස්ය, 'අර්ෂයේ' හිමිකරුය. ඔහු තම ගැත්තන් අතුරින් තමා අභිමත කළ අය (වන 'නබිවරුන්') කෙරෙහි තම විධානයට අනුව රූහ් පහළ කරන්නේය. (එය ඔහුව) හමුවන දිනය පිළිබඳව අවවාද කරනු පිණිසය."/>
        <aya index="16" text=" එදින ඔවුන් (සොහොන් වලින්) පිට වන්නන්ය. ඔවුන්ගෙන් කිසිම දැයක් අල්ලාහ්ට සැඟවෙන්නේ නැත. &quot;අද දින ආධිපත්‍යය කවුරුන්හට හිමි ද?&quot; (යන්නෙන් අල්ලාහ් විසින්ම විමසා) &quot;ඒකීය වූ බල පරාක‍්‍රමයෙන් යුත් අල්ලාහ්ට (පමණක්) හිමිය.&quot; (යැයි ඔහුම පිළිතුරු දෙන්නේය.)"/>
        <aya index="17" text="අද දින සෑම ආත්මාවකටම තමන් ඉපැයූ දැයින් ඵල විපාක පිරිනමනු ලැබේ. කිසිඳු අපරාධයක් අද දින නොමැත. සැබැවින්ම අල්ලාහ් ගණනය(විනිශ්චය) කිරීමෙහි අති ශීඝ‍්‍රය."/>
        <aya index="18" text="තවද (නබිවරය,) සමීප වන (පරමාන්ත) දිනය පිළිබඳව නුඹ ඔවුනට අවවාද කරවු. එකල්හි හදවත් උගුරු දඬු අබියස හිර වී පවතී. අපරාධකරුවන්ට මිතුරෙකු හෝ පිළිගනු ලැබූ රෙකමදාරුවෙකු හෝ නොමැත."/>
        <aya index="19" text=" ඔහු(අල්ලාහ්) නෙත් හි වංචාවන් ද හදවත් සැඟ වූ දෑ ද දන්නේය."/>
        <aya index="20" text=" අල්ලාහ් සත්‍යයෙන් යුතුව විනිශ්චය කරන්නේය. තවද ඔහු හැර ඔවුන් කවුරුන් (දෙවිවරුන් ලෙස) කැඳවන්නේ ද ඔවුන් කිසිදු විනිශ්චයක් නොකරන්නෝය. සැබැවින්ම අල්ලාහ්, ඔහුමය සර්ව ශ‍්‍රාවක සර්ව සුපරික්ෂාකාරී වන්නේ."/>
        <aya index="21" text=" ඔවුහු මිහිතලයෙහි ගමන් කර ඔවුනට පෙර විසූවන්ගේ අවසානය කෙසේ වූයේ දැ'යි නොදුටුවෝ ද? ඔවුහු(පෙර වූවන්) මොවුන්ට වඩා ශක්තියෙන් හා මිහිතලයෙහි සනිටුහන් තැබීමෙන් දැඩි වූවන් වූහ. (නමුත්) ඔවුන්ගේ පාපයන් හේතුවෙන් අල්ලාහ් ඔවුන්ව ග‍්‍රහණය කළේය. තවද අල්ලාහ්(ගේ දඬුවම) වෙතින් ඔවුන්ව ආරක්ෂා කරන්නෙකු ඔවුන්ට නොවීය."/>
        <aya index="22" text=" එය(එම දඬුවම පිළිබඳව), සැබැවින්ම ඔවුන්ගේ 'රසූල්වරුන්' ඔවුන් වෙත පැහැදිලි සාධකයන් ගෙන ආ නමුත් ඔවුන් (එය) ප‍්‍රතික්ෂේප කළ හේතුවෙනි. එබැවින් අල්ලාහ් ඔවුන්ව ග‍්‍රහණය කළේය. සැබැවින්ම ඔහු සර්ව ශක්ති සම්පන්නය දඬුවම් දීමෙහි දැඩිය."/>
        <aya index="23" text="සැබැවින්ම අපි 'මූසාව' අපගේ සංඥාවන් හා පැහැදිලි සාධකයක් සමග 'ෆිර්අවුන්', හාමාන් හා කාරූන් වෙත යැව්වෙමු. එවිට ඔවුහු &quot;(මොහු) හූනියම්කරුවෙකි, මහා බොරුකාරයෙකි&quot; යැයි පැවසුවෝය."/>
        <aya index="25" text=" තවද අපගෙන් වූ සත්‍යය ඔහු(මූසා) ඔවුන් වෙත ගෙන ආ කල්හි &quot;ඔහු සමග කවුරුන් (අල්ලාහ්ව) විශ්වාස කළේද ඔවුන්ගේ පුතුන්ව මරා දමවු. තවද ඔවුන්ගේ ස්ත‍්‍රීන්ව ජීවත් වීමට ඉඩ හරිවු.&quot; යැයි ඔවුහු පැවසුවෝය. ප‍්‍රතික්ෂේප කළවුන්ගේ කුමන්ත‍්‍රණය නිෂ්ඵලයෙහි මිස නොවේ."/>
        <aya index="26" text=" තවද ෆිර්අවුන් &quot;මා මූසාව ඝාතනය කිරීමට නුඹලා මාව අත හරිවු. තවද ඔහු ඔහුගේ පරමාධිපතිව කැඳවා ගනිත්වා. ඔහු නුඹලාගේ දහම වෙනස් කරනු ඇත. නැතහොත් මිහිතලයෙහි කලහකම් සිදු කරනු ඇත යැයි සැබැවින්ම මම බිය වන්නෙමි.&quot; යැයි පැවසුවේය."/>
        <aya index="27" text=" තවද මූසා &quot;ගණනය කරනු ලබන (විනිශ්චය) දිනය විශ්වාස නොකරන සෑම උඩඟු වූවෙකු වෙතින්ම මාගේ පරමාධිපති හා නුඹලාගේ පරමාධිපතිගෙන් සැබැවින්ම මම ආරක්ෂාව පැතුවෙමි.&quot; යැයි පැවසුවේය."/>
        <aya index="28" text=" තවද ෆිර්අවුන්ගේ පවුලෙන් තම විශ්වාසය සඟවා ගත් විශ්වාස කළ අයෙකු (මෙසේ) පැවසුවේය. &quot;සැබැවින්ම මිනිසෙකු නුඹලාගේ පරමාධිපතිගෙන් පැහැදිලි සංඥාවන් නුඹලා වෙත ගෙනැවිත් සිටිය දී 'මාගේ පරමාධිපති අල්ලාහ්' යැයි පවසන හේතුවෙන් ඔහුව නුඹලා ඝාතනය කරන්නේ ද?ඔහු අසත්‍ය වන්තයෙකු නම් ඔහුගේ අසත්‍යය ඔහු කෙරෙහි(විනාශය)මය. ඔහු සත්‍ය වන්තයෙකු නම් ඔහු නුඹලාට ප‍්‍රතිඥා දුන් (දඬුවමින්) සමහරක් නුඹලාට අත් වන්නේමය. කවරෙකු සීමාව ඉක්මවන්නෙකු, බොරු පවසන්නෙකු වන්නේද ඔහුට සැබැවින්ම අල්ලාහ් යහමග නොපෙන්වන්නේමය.&quot;"/>
        <aya index="29" text=" &quot;මාගේ ජනයිනි, මිහිතලයෙහි ජයග‍්‍රාහිකයන් ලෙස අද දින ආධිපත්‍යය නුඹලාට හිමිය. අල්ලාහ්ගේ දඬුවම අප වෙත පැමිණියේ නම් එයින් අපව ආරක්ෂා කරන්නේ කවුරුන්දැ?&quot;(යි ද පැවසුවේය. එවිට) ෆිර්අවුන් &quot;මා දකින දෑ මිස මම නුඹලාට නොපෙන්වන්නෙමි. තවද ඍජුමග මිස නුඹලාට මා මග පෙන්වන්නේ නැත.&quot; යැයි පැවසුවේය."/>
        <aya index="30" text=" තවද (එම) විශ්වාස කළ තැනැත්තා &quot;මාගේ ජනයිනි (පෙර විසූ ප‍්‍රතික්ෂේපක) සේනාංකයන්ගේ (දඬුවම් ඇති වූ) දින මෙන් නුඹලා කෙරෙහි (ද ඇති වනු ඇතැ'යි) සැබැවින්ම මම බිය වන්නෙමි.&quot; යැයි පැවසුවේය."/>
        <aya index="31" text=" (එය නම්) 'නූහ්ගේ' පිරිසගේ ද 'ආද්වරුන්ගේ' ද 'සමූද්වරුන්ගේ' ද ඔවුන්ට පසු සිටියවුන්ගේ ද ඉරණම මෙන් වේ. තවද අල්ලාහ් ගැත්තන්ට අසාධාරණය නොපතන්නේය."/>
        <aya index="32" text=" තවද 'මාගේ ජනයිනි, එකිනෙකා කැඳවා ගන්නා දින පිළිබඳව සැබැවින්ම නුඹලා කෙරෙහි මම බිය වන්නෙමි."/>
        <aya index="33" text=" (එනම්) අල්ලාහ්(ගේ දඬුවම) වෙතින් නුඹලාව ආරක්ෂා කරන්නෙකු නොමැතිව සිටින විට නුඹලා පිටුපාමින් පලා යන දිනයයි. තවද අල්ලාහ් කවරෙකු නොමග යන්නට ඉඩ හැරියේ ද ඔහුට යහමග පෙන්වන්නෙකු නොමැත."/>
        <aya index="34" text=" තවද සැබැවින්ම ඔහුට(මූසාට) පෙර 'යූසුෆ්' පැහැදිලි සාක්ෂි සමග නුඹලා වෙත පැමිණ සිටියේය. ඔහු නුඹලා වෙත රැගෙන ආ දෑ පිළිබඳව සැකයෙහිම නුඹලා පසු වූවෝය. කෙතරම් (දුරට)දයත් ඔහු මරණයට පත් වූ විට &quot;ඔහුට පසුව 'රසූල්වරයෙකු' අල්ලාහ් නොයවන්නේම යැ&quot;යි නුඹලා පවසන තුරුය. එලෙසය සීමාව ඉක්මවන්නන්ව, සැකයෙහි සිටින්නන්ව අල්ලාහ් නොමග යවනුයේ."/>
        <aya index="35" text="(ඔවුන්) තමන් වෙත පැමිණි සාධකයකින් තොරව අල්ලාහ්ගේ ආයතයන් විෂයෙහි තර්ක කරන්නන්ය. එය(එසේ තර්ක කිරීම) අල්ලාහ් අබියස ද විශ්වාස කළවුන් අබියස ද පිළිකුලෙන් ඉමහත් විය. එලෙසය අල්ලාහ් සියලු උඩඟු බලගතුවූවන්ගේ හදවත් හි මුද්‍රා තබනුයේ."/>
        <aya index="36" text="&quot;අහෝ 'හාමාන්', නුඹ මා වෙනුවෙන් එක් උස් කුලුනක් තනවු. (එයින්) මට මාර්ගයන් වෙත ළඟා විය හැක.&quot; යැයි 'ෆිර්අවුන්' පැවසුවේය."/>
        <aya index="37" text="(එනම්) &quot;අහස්හි මාර්ගයන් වෙත (ළඟා විය හැක.) එවිට මම 'මූසාගේ' දෙවියන්ව එබිකම් කර බලන්නෙමි. තවද සැබැවින්ම ඔහු(මූසා) අසත්‍යවන්තයෙක් යැයි මම සිතන්නෙමි.&quot; (යැයි ඔහු පැවසුවේය.) මෙලෙසය ෆිර්අවුන්ට ඔහුගේ නරක කි‍්‍රයා අලංකාර කරනු ලැබ ඔහුව (ඍජු) මාර්ගයෙන් වළක්වනු ලැබුයේ. ෆිර්අවුන්ගේ කුමන්ත‍්‍රණය නිෂ්ඵලයෙහි මිස නැත."/>
        <aya index="38" text=" තවද විශ්වාස කළ (එම) තැනැත්තා (මෙසේ) පැවසුවේය. &quot;මාගේ ජනයිනි, මා අනුගමනය කරවු. මම නුඹලාට ඍජු මාර්ගය වෙත මග පෙන්වන්නෙමි."/>
        <aya index="39" text=" මාගේ ජනයිනි, සැබැවින්ම මෙම ලෞකික ජීවිතය (අනිත්‍ය) වින්දනයක්මය. තවද සැබැවින්ම මතු ලොව, එය නිත්‍ය වාසස්ථානයක්මය."/>
        <aya index="40" text=" කවරෙකු දුෂ්ට කි‍්‍රයාවක් කළේ ද එය මෙන්ම මිස ඵල විපාක දෙනු නොලැබේ. තවද පිරිමියෙකු හෝ ස්ති‍්‍රයක අතුරින් කවරෙකු විශ්වාසිකයෙකු ලෙස යහ කි‍්‍රයාවක් කළේ ද ඔවුහු (ස්වර්ග) උයනට ඇතුළු වන්නෝය, එහි ගණනයකින් තොරව සම්පත් පිරිනමනු ලබන්නෝය."/>
        <aya index="41" text=" තවද මාගේ ජනයිනි, මට කිමද? (නිරයෙන්) මුදවා ගැනීමට මම නුඹලාව කැඳවන්නෙමි. තවද නුඹලා මා (නිරා) ගින්න වෙත කැඳවන්නෙහුය."/>
        <aya index="42" text="අති බලසම්පන්න අති ක්ෂමාශීලී (අල්ලාහ්) වෙත මම නුඹලාව කැඳවමින් සිටිය දී මා අල්ලාහ්ව ප‍්‍රතික්ෂේප කිරීමට හා මට කුමක් ගැන දැනුමක් නැත්තේද එය ඔහුට මා ආදේශ කිරීමට නුඹලා මාව කැඳවන්නෙහුය."/>
        <aya index="43" text="සැබැවින්ම කුමක් වෙත නුඹලා මා කැඳවන්නේද එයට(දෙවිවරුන්ට) මෙලොවෙහි ද මතු ලොවෙහි ද කැඳවනු ලැබීමට (ද එයට පිළිතුරු දීමට ද) කිසිදු සුදුසුකමක් නොමැත. සැබැවින්ම අපගේ නැවත හැරී යෑමේ ස්ථානය අල්ලාහ් වෙතය. තවද සැබැවින්ම සීමාව ඉක්මවූවන්, ඔවුන්මය නිරයේ සගයින් වන්නේ."/>
        <aya index="44" text=" නුඹලාට මා පවසන දෑ නුඹලා මතු මෙනෙහි කරනු ඇත. මාගේ (සියලු) කරුණු අල්ලාහ් වෙත භාර කරන්නෙමි. සැබැවින්ම අල්ලාහ් ගැත්තන් පිළිබඳව සර්ව සුපරික්ෂාකාරීය.&quot; (යැයි ඔහු පැවසුවේය.)"/>
        <aya index="45" text="එබැවින් ඔවුන් කුමන්ත‍්‍රණ කළ දෑ හි දුෂ්ටකම් වලින් අල්ලාහ් ඔහුව ආරක්ෂා කළේය. තවද දඬුවමේ නරකය(විනාශය) ෆිර්අවුන්ගේ පිරිසව වෙළාගත්තේය."/>
        <aya index="46" text="(නිරා) ගින්න, උදෑසනද සවසද එය වෙත ඔවුන්ව ඉදිරිපත් කරනු ලබන්නෝය. තවද (ලොව අවසන්) හෝරාව ඇති වන (විනිශ්චය) දින 'දරුණු දඬුවම වෙත ෆිර්අවුන්ගේ පිරිසව නුඹලා ඇතුළු කරවු.' (යැයි 'මලක්වරුන්ට' විධානය කරනු ලැබේ.)"/>
        <aya index="47" text="ඔවුහු(ප‍්‍රතික්ෂේපකයින්, නිරා) ගින්නෙහි එකිනෙකා තර්ක කරන අවස්ථාව (සිහිපත් කරවු) එවිට &quot;සැබැවින්ම අපි නුඹලාව අනුගමනය කරන්නන් වූයෙමු. එබැවින් නිරයේ (දඬුවමින්) කොටසක් හෝ නුඹලා අපගෙන් ඉවත් කරන්නන්දැ?&quot;යි දුබලයින් උඩඟුවූවන්ට පවසන්නෝය."/>
        <aya index="48" text="&quot;සැබැවින්ම අපි සියල්ලෝම මෙ(ම නිරයෙ)හිය. සැබැවින්ම අල්ලාහ් (තම) ගැත්තන් අතර විනිශ්චය කළේයැ.&quot;යි උඩඟුවූවන් පවසන්නෝය."/>
        <aya index="49" text="&quot;අප වෙනුවෙන් දඬුවමින් දිනක් හෝ ලිහිල් කරන මෙන් නුඹලාගේ පරමාධිපතිගෙන් ඇයැදිවු.&quot; යැයි නිරයෙහි පාලකයින්ට (නිරා) ගින්නෙහි සිටින්නන් පවසන්නෝය."/>
        <aya index="50" text="'පැහැදිලි සාධකයන් සමග නුඹලාගේ 'රසූල්වරුන්' නුඹලා වෙත නොපැමිණියෙහිදැ?'යි ඔවුන්(නිරයෙහි පාලකයින්) විමසන්නෝය. &quot;එසේ( පැමිණියෝ)යැ&quot;යි ඔවුහු පවසන්නෝය. &quot;එසේ නම් නුඹලාම අයැදිවු.&quot;යැයි ඔවුහු(නිරයෙහි පාලකයින්) පවසන්නෝය. තවද ප‍්‍රතික්ෂේපකයින්ගේ (මතු ලොවෙහි) ඇයැදීම නිෂ්ඵලයෙහි මිස නොමැත."/>
        <aya index="51" text="සැබැවින්ම අපි අපගේ රසූල්වරුන්ට ද විශ්වාස කළවුන්ට ද මෙලොව ජීවිතයෙහි හා සාක්ෂි ස්ථාපිත වන (විනිශ්චය) දිනයෙහි උදවු කරන්නෙමු.)"/>
        <aya index="52" text=" (එදින) අපරාධකරුවන්ට තමන්ගේ නිදහසට කරුණු දැක්වීම ඵලක් නොවන දිනයයි. තවද ඔවුනට ශාපය හිමිය. තවද වාසස්ථානයේ නරකය ඔවුනට හිමිය."/>
        <aya index="53" text=" සැබැවින්ම අපි 'මූසාට' යහ මග('තව්රාත්' නම් ධර්ම පුස්තකය) පිරිනැමුවෙමු. තවද අපි 'ඉස්රාඊල්ගේ' දරුවන්ට (එම) ධර්ම පුස්තකය උරුමකර දුන්නෙමු."/>
        <aya index="54" text=" (එම ධර්ම පුස්තකය) නුවණැත්තන්ට මග පෙන්වීමක් හා උපදෙසක් වශයෙනි."/>
        <aya index="55" text="එබැවින් (නබිවරය, නුඹට ඇති වන පීඩාවන්) නුඹ ඉවසවු. සැබැවින්ම (නුඹට ඇති වීමට තිබෙන ජයග‍්‍රහණය පිළිබඳව) අල්ලාහ්ගේ ප‍්‍රතිඥාව සත්‍යය. තවද නුඹගේ පාපයන් සඳහා ක්ෂමාව ඇයැදිවු. තවද සැඳෑවෙහි හා උදෑසන නුඹගේ පරමාධිපතිගේ පැසසුමෙන් පිවිතුරු කරවු."/>
        <aya index="56" text="සැබැවින්ම කවුරුන් තමන් වෙත පැමිණි සාධකයකින් තොරව අල්ලාහ්ගේ ආයතයන් විෂයෙහි තර්ක කරන්නේද ඔවුන්ගේ හදවත්හි ඔවුනට ළඟා විය නොහැකි උඩඟුකමක් මිස නොමැත. එබැවින් (ප‍්‍රතික්ෂේපකයින්ගේ දුෂ්ටකම් වෙතින්) අල්ලාහ්ගෙන් ආරක්ෂාව අයැදිවු. සැබැවින්ම ඔහුමය සර්ව ශ‍්‍රාවක සර්ව සුපරික්ෂාකාරී වන්නේ."/>
        <aya index="57" text="සැබැවින්ම අහස් හා මිහිතලය මැවීම මිනිසාව මැවීමට වඩා අති මහත්ය. එනමුත් මිනිසුන් අතුරින් බොහෝ දෙනා (ඒ පිළිබඳව) නොදනිති."/>
        <aya index="58" text="තවද අන්ධයා හා පෙනුම ඇත්තා සම නොවන්නේය. තවද විශ්වාස කර යහකම් කළවුන් හා දුෂ්ටකම් කරන්නා ද (සම නොවන්නෝය.) අල්ප ප‍්‍රමාණයෙකි නුඹලා මෙනෙහි කරනුයේ."/>
        <aya index="59" text=" සැබැවින්ම (ලොව අවසන් වන) හෝරාව පැමිණෙන්නක්මය. එහි කිසිදු සැකයක් නොමැත. එනමුත් මිනිසුන්ගෙන් බොහෝ දෙනෙකු (එය) විශ්වාස නොකරන්නෝය."/>
        <aya index="60" text=" තවද &quot;නුඹලා මාගෙන් අයැදිවු. මම නුඹලාට පිළිතුරු දෙන්නෙමි. සැබැවින්ම කවුරුන් මට (අවනත වී) නැමදුම් කිරීමට එරෙහිව උඩඟුවන්නේ ද ඔවුන් නින්දිත ලෙස නිරයට ඇතුලු වනු ඇතැ.&quot;යි නුඹලාගේ පරමාධිපති පැවසුවේය."/>
        <aya index="61" text="අල්ලාහ්, ඔහු නුඹලාහට රාති‍්‍රය එහි විවේක ගනු පිණිස ද දහවල නැරඹීම පිණිස ද ඇති කළේය. සැබැවින්ම අල්ලාහ් ජනයින්හට භාග්‍යය පිරිනමන්නෙකි. එනමුත් මිනිසුන් බොහෝ දෙනා (අල්ලාහ්ට) කෘතවේදී නොවෙති."/>
        <aya index="62" text="ඔහුය නුඹලාගේ පරමාධිපති වන අල්ලාහ්, සියලු දැයෙහි මැවුම්කරුය. ඔහු හැර (නැමදුමට) වෙනත් දෙවියෙකු නොමැත. එබැවින් කෙසේ නම් නුඹලා (යහ මගින්) හරවනු ලබන්නෙහු ද?"/>
        <aya index="63" text="අල්ලාහ්ගේ වදන් පිටුපාමින් සිටියවුන් (යහ මගින්) හරවනු ලබන්නේ එලෙසමය."/>
        <aya index="64" text=" අල්ලාහ්, ඔහු නුඹලා වාසය කිරීම පිණිස මිහිතලය ද උඩු වියනක් ලෙස අහස ද ඇති කළේය. තවද නුඹලාව හැඩ ගන්වා පසුව නුඹලාගේ හැඩ රුව අලංකාර කළේය. තවද ඔහු නුඹලාට පිරිසිදු දැයින් ජීවන සම්පත් ලබා දුන්නේය. ඔහුය නුඹලාගේ පරමාධිපති වන අල්ලාහ්. එබැවින් සමස්ත විශ්වයේ පරමාධිපති වන අල්ලාහ් උත්කෘෂ්ට විය."/>
        <aya index="65" text=" ඔහු සදා ජීවමානය, ඔහු හැර (නැමදුමට) වෙනත් දෙවියෙකු නොමැත. එබැවින් දහම් ක‍්‍රියාවන් ඔහු වෙනුවෙන් (වීම සඳහා ඉඃහ්ලාස් නම්) චිත්ත පාරිශුද්ධිය ඇත්තන් ලෙස නුඹලා ඔහුව කැඳවවු. සියලු පැසසුම් සමස්ත විශ්වයේ පරමාධිපති වන අල්ලාහ් සතුය."/>
        <aya index="66" text="'මාගේ පරමාධිපති( වන අල්ලාහ්)ගෙන් පැහැදිලි සාධකයන් මා වෙත පැමිණි කල්හි අල්ලාහ් හැර නුඹලා අයැදින්නන්ව මා නැමදීම සැබැවින්ම මට තහනම් කරනු ලැබුණි. තවද සමස්ත විශ්වයේ පරමාධිපතිට අවනත වන ලෙස මම විධානය කරනු ලැබුවෙමි.' යැයි (නබිවරය,) පවසවු."/>
        <aya index="67" text="නුඹලාව පස් වලින් ද පසුව ශුක‍්‍රාණුවෙන් ද ඉන් පසුව ලේ කැටියෙන් ද මැව්වේ ඔහුමය. පසුව ඔහු ළදරුවෙකු ලෙස නුඹලාව පිට කරන්නේය. පසුව නුඹලාගේ මේරූ වයස ඉක්මවීම පිණිස හා පසුව මහල්ලන් වීම පිණිස (ඔහු නුඹලාව වර්ධනය කළේ)ය. තවද (එයට) පෙර මරණයට පත්වන්නන් ද නුඹලා අතුරින් වෙති. (මෙසේ ඔහු කළේ) නියමිත කලක් වෙත (මරණය වෙත) නුඹලා ළඟා වීම පිණිස ද නුඹලා අවබෝධ කර ගනු පිණිස ද වේ."/>
        <aya index="68" text="ඔහුමය ජීවය ලබා දෙන්නා. තවද මරණයට පත් කරන්නා. ඔහු යමක් තීරණය කළ විට ඔහු එයට 'කුන්' (වනු) යැයි පැවසූ වහාම එය සිදු වනු ඇත."/>
        <aya index="69" text="අල්ලාහ්ගේ වදන්හි තර්ක කරන්නන්ව නුඹ නොදුටුවෙහිද? (ඔවුන්ගේ මනෝ ඉච්චාව හේතුවෙන්) ඔවුහු කෙසේ (යහ මගින්) හරවනු ලබන්නෝද!"/>
        <aya index="70" text=" ඔවුන් කවුරුන්ද යත් ධර්ම පුස්තකය(අල් කුර්ආනය) හා අපි අපගේ 'රසූල්වරුන්ව' කුමක් සමග යැව්වෙමු ද එය අසත්‍යය කළවුන්ය. (ඒ පිළිබඳව) ඔවුන් මතු දැන ගනු ඇත."/>
        <aya index="71" text=" ඔවුන්ගේ ගෙලෙහි විලංගු හා දම්වැල් දමනු ලබන කල්හි (ඔවුන් දැන ගනු ඇත.) ඔවුන්ව උතුරන ජලයෙහි ඇදගෙන එනු ලැබේ. පසුව ගින්නෙහි ඔවුන්ව මොළවනු ලැබේ."/>
        <aya index="73" text="පසුව ඔවුන්ගෙන් &quot;අල්ලාහ් හැර නුඹලා ආදේශ කරමින් සිටි දෑ කොහේදැ?&quot;යි විමසනු ලැබේ. &quot;ඔවුන් අපගෙන් මුළා වී ගියෝය.නමුත් මීට පෙර අපි කිසිවක් කැඳවමින් නොසිටියෙමු&quot;යි ඔවුහු (මුසාවක්) පවසන්නෝය. එලෙසය ප‍්‍රතික්ෂේපකයින්ව අල්ලාහ් මුළාවට පත් කරනුයේ."/>
        <aya index="75" text="&quot;එය(එම දඬුවම), නුඹලා මිහිතලයෙහි නිරවද්‍යයෙන් තොරව සතුටුවෙමින් සිටි හේතුවෙන් ද ගර්වයෙන් සිටි හේතුවෙන් ද වේ."/>
        <aya index="76" text=" නුඹලා නිරයේ සදාතනිකයින් ලෙස එහි දොරටු වලින් ඇතුලු වවු. එබැවින් උඬඟුවූවන්ගේ වාසස්ථානය කෙතරම් නින්දනීය ද!&quot; (යැයි පවසනු ලැබේ.)"/>
        <aya index="77" text=" එබැවින් (නබිවරය) නුඹ ඉවසවු. සැබැවින්ම අල්ලාහ්ගේ ප‍්‍රතිඥාව සත්‍යය. අපි ඔවුනට ප‍්‍රතිඥා දුන් දැයින් සමහරක් (මෙලොවෙහිම) නුඹට (ගෙනහැර) පෙන්වන්නෙමු. නැතහොත් (ඔවුන් දඬුවමට ලක් වීමට පෙර) සැබැවින්ම අපි නුඹව මරණයට පත් කරන්නෙමු. (කෙසේ නමුත්) පසුව ඔවුන් යළි පමුණුවනු ලබන්නේ අප වෙතමය."/>
        <aya index="78" text=" තවද සැබැවින්ම නුඹට පෙර 'රසූල්වරුන්ව' අපි යැව්වෙමු. ඔවුන් අතුරින් අපි නුඹට වෘත්තාන්ත පැවසූ අය ද වෙති. තවද ඔවුන් අතුරින් අපි නුඹට වෘත්තාන්ත නොපැවසූ අය ද වෙති. අල්ලාහ්ගේ අනුමැතියෙන් තොරව (කිසිදු) සංඥාවක් හෝ රැගෙන ඒමට (කිසිම) රසූල්වරයෙකුට (අයිතියක්) නොමැත. එබැවින් අල්ලාහ්ගේ විධානය පැමිණියේ නම් යුක්තිගරුක ලෙස විනිශ්චය කරනු ලැබේ. අසත්‍යය කළවුන් එම මොහොතේ දී අලාභ විඳින්නෝය."/>
        <aya index="79" text=" අල්ලාහ්, ඔහු නුඹලාට පශු කුලයට අයත් 'සතුන්ව' ඒවා මත ගමන් කරනු පිණිස පත් කළේය. තවද ඒවා අතුරින් නුඹලා අනුභව කරන්නෝය."/>
        <aya index="80" text="ඒවායෙහි නුඹලාට (වෙනත්) ප‍්‍රයෝජන ද ඇත. තවද නුඹලාගේ හදවත්හි ඇති (ඇතැම්) අවශ්‍යතා එමගින් සපුරා ගනු පිණිස (ඒවා පත් කළේ)ය. ඒවා මත ද නැව් මත ද නුඹලා උසුලා ගෙන යනු ලබන්නෝය."/>
        <aya index="81" text="ඔහුගේ සංඥාවන් ඔහු නුඹලාට ගෙනහැර දක්වන්නේය. එබැවින් අල්ලාහ්ගේ කවර සංඥාවන්ද නුඹලා ප‍්‍රතික්ෂේප කරනුයේ?"/>
        <aya index="82" text="ඔවුහු මිහිතලයෙහි ගමන් කර ඔවුනට පෙර විසූවන්ගේ අවසානය කෙසේ වූයේ දැ'යි නොදුටුවෝ ද? ඔවුන්(පෙර වූවන්) මොවුන්ට වඩා (සංඛ්‍යාවෙන්) අධිකව ද ශක්තියෙන් හා මිහිතලයෙහි සනිටුහන් තැබීමෙන් දැඩිව ද සිටියෝය. ඔවුන් උපයමින් සිටි දෑ ඔවුනට (කිසිදු) ඵලක් නොදුන්නේය."/>
        <aya index="83" text=" ඔවුන්ගේ රසූල්වරුන් පැහැදිලි සාධකයන් සමග (ප‍්‍රතික්ෂේපක) ඔවුහු වෙත පැමිණි කල්හි ඔවුහු(රසූල්වරුන්) සතුව ඇති දැනුම පිළිබඳව (ප‍්‍රතික්ෂේපක) ඔවුන් (සමච්චල් කරමින්) සතුටු වූවෝය. තවද ඔවුහු කුමක් සමච්චල් කරමින් සිටියෝද එය (සඳහා වූ දඬුවම) ඔවුන්ව වෙළා ගත්තේය."/>
        <aya index="84" text="අපගේ දඬුවම (ප‍්‍රතික්ෂේපක) ඔවුන් දුටු කල්හි &quot;අපි අල්ලාහ්ව පමණක් විශ්වාස කරන්නෙමු. තවද අපි කුමක් ආදේශ කරන්නන්ව සිටියෙමුද ඒවා අපි ප‍්‍රතික්ෂේප කරන්නෙමු.&quot;යි ඔවුහු පැවසුවෝය."/>
        <aya index="85" text=" (නමුත්) අපගේ දඬුවම ඔවුන් දුටු කල්හි (එම අවස්ථාවේ ඔවුන්ට ඇති වූ) ඔවුන්ගේ විශ්වාසය ඔවුන්ට ප‍්‍රයෝජන දෙන්නක් නොවීය. (මෙය) අල්ලාහ්ගේ පිළිවෙතක් ලෙස ඔහුගේ ගැත්තන්ගේ විෂයෙහි පෙර ස්ථාපිත වූවකි. ප‍්‍රතික්ෂේපකයින් එම මොහොතේදී අලාභ විඳින්නෝය."/>
    </sura>
    <sura index="41" name="">
        <aya index="1" text=" හා මීම්."/>
        <aya index="2" text=" (මෙම ධර්ම පුස්තකය) සැමට කරුණාභරිත පරම කරුණාභරිතයාණන් වෙතින් පහළ කිරීමකි."/>
        <aya index="3" text=" (මෙය) දැනගන්නා වූ පිරිසට අරාබි බසින් වූ පාරායනය කරන්නක් ලෙස එහි වදන් පැහැදිලි කරනු ලැබූ ධර්ම පුස්තකයකි."/>
        <aya index="4" text=" (තවද මෙය) ශුභාරංචියක් ලෙස ද අවවාදයක් ලෙස ද වේ. එහෙත් ඔවුන්ගෙන් බහුතරය (එයට) පිටුපෑවෝය. එබැවින් ඔවුහු ශ‍්‍රවණය නොකරන්නෝය."/>
        <aya index="5" text=" තවද &quot;නුඹ අපව කවර දෙයක් වෙත කැඳවන්නෙහි ද එ(ම විශ්වාස)යට එරෙහිව අපගේ හදවත් ආවරණයෙහිය. අපගේ කන් තුළ අගුලක් ද අප හා ඔබ අතර බාධකයක් ද ඇත. එබැවින් නුඹ (නුඹගේ මාර්ගයෙහි) ක‍්‍රියා කරවු. සැබැවින්ම අප (අපගේ මාර්ගයෙහි) ක‍්‍රියා කරන්නන් වෙමු.&quot; යැයි ඔවුහු පැවසූහ."/>
        <aya index="6" text=" (නබිවරය,) නුඹ පවසවු &quot;මම නුඹලා මෙන් මිනිසෙකුමය. නුඹලාගේ දෙවියන් එකම දෙවියෙකු බව මා හට 'වහී'(දේව පණිවිඩ) පහළ කරනු ලැබ ඇත. එබැවින් නුඹලා ඔහු(ට අවනත වීම) වෙත ස්ථිරව සිටිවු. තවද නුඹලා ඔහුගෙන් පාප ක්ෂමාව අයැදිවු. තවද ආදේශ කරන්නන්ට විනාශයකි."/>
        <aya index="7" text=" ඔවුහු කවුරුන් ද යත් 'zසකාතය' නොදෙන්නන් වෙති. තවද ඔවුහු අවසාන දිනය පිළිබඳව ප‍්‍රතික්ෂේප කරන්නන් වෙති.&quot;"/>
        <aya index="8" text=" සැබැවින්ම කවුරුන් විශ්වාස කර යහකම් කළේ ද ඔවුනට අඛණ්ඩ වේතනයක් ඇත."/>
        <aya index="9" text=" (නබිවරය,) නුඹ පවසවු &quot;දින දෙකක් තුළ මිහිතලය මැවූ කෙනාව(අල්ලාහ්ව) නුඹලා ප‍්‍රතික්ෂේප කර නුඹලා ඔහුට සමගාමීන් ඇති කරන්නේ ද? විශ්වයේ පරමාධිපති ඔහුමය."/>
        <aya index="10" text="ඔහු එ(ම මිහිතලයෙ)හි එය ඉහළින් කඳු මුදුන් ඇති කළේය. තවද ඔහු එහි අභිවෘද්ධිය ඇති කර එහි දින හතරක් තුළ ඒවායේ බවභෝග නිර්ණය කළේය. (ඒවා) ඇයැදින්නන්ට ද (නොඅයැදින්නන්ට ද) එකසේමය."/>
        <aya index="11" text="පසුව අහස දෙසට එය දුමක්ව තිබිය දී ඔහු(අල්ලාහ්) අවධානය යොමු කොට එයට ද මිහිතලයට ද &quot;නුඹ දෙපළ (එනම් අහස හා මිහිතලය) කැමැත්තෙන් හෝ අකමැත්තෙන් හෝ (මට අවනත වීම පිණිස) පැමිණෙවු&quot; යැයි පැවසුවේය. ඒ දෙපළ &quot;ඔබට අවනතවන්නන්ව අපි පැමිණියෙමු&quot; යැයි පැවසූහ."/>
        <aya index="12" text=" පසුව ඔහු අහස් හතක් ලෙස දින දෙකක් තුළ ඒවා සකස් කර, සෑම අහස්තලයෙහි( සිටින 'මලක්වරුන්ට')ම ඒවාට අයත් නියමයන් දැනුම් දුන්නේය. තවද අප (මිහිතලයට) සමීප වූ අහස, පහන්(තාරකා) මගින් අලංකාර කර ඇත්තෙමු. තවද (අපි එම තාරකා ඇති කළේ අහසට) ආරක්ෂාවක් ලෙසය. මෙය අති බලසම්පන්න සර්වඥයාණන්ගේ නියමයයි.&quot;"/>
        <aya index="13" text="එබැවින් ඔවුන් පිටුපෑවෙහු නම්, එවිට 'ආද්' හා 'සමූද්ගේ' හෙණ හඬ(දඬුවම) මෙන් හෙණ හඬක්(දඬුවමක්) පිළිබඳව නුඹලාට මම අවවාද කරමි&quot; යැයි (නබිවරය,) පවසවු."/>
        <aya index="14" text="අල්ලාහ් හැර නුඹලා (වෙනත් කිසිවෙකුට) නැමදුම් නොකරන ලෙස (පවසමින්) ඔවුන්ට ඉදිරියෙන් හා ඔවුන්ට පසුපසින් ඔවුන් වෙත 'රසූල්වරුන්' පැමිණි විට, &quot;අපගේ පරමාධිපති (අප අතරට රසූල්වරයෙකු යැවීමට) අභිමත කළේ නම්, මලක්වරුන් පහළ කර( යව)න්නට තිබුණි. එබැවින් කවර දෙයක් සමග නුඹලා එවනු ලැබුවේ ද සැබැවින්ම අපි (එය) ප‍්‍රතික්ෂේප කරන්නන් වන්නෙමු&quot; යැයි ඔවුහු පැවසූහ."/>
        <aya index="15" text="එබැවින් 'ආද්' සමූහයා පිළිබඳව (සඳහන් කරන්නේ) නම්, ඔවුහු කිසිදු නිරවද්‍යයෙන් තොරව මිහිතලයේ උඬඟුකම් පෑහ. තවද &quot;බලයෙන් අපට වඩා දැඩි වූවන් කවුරුන් දැ?&quot;යි ඔවුහු පැවසූහ. සැබැවින්ම ඔවුන්ව මැවූ අල්ලාහ් ඔවුනට වඩා බලයෙන් දැඩි බව ඔවුහු නොදුටුවෝ ද? තවද ඔවුහු අපගේ සංඥාවන් ප‍්‍රතික්ෂේප කරමින් සිටියහ."/>
        <aya index="16" text=" එබැවින් මෙලොව ජීවිතයෙහි අවමානයේ දඬුවම අපි ඔවුනට භුක්ති විඳවනු පිණිස (ඔවුන්ට) අවාසනාවන්ත වූ දිනයන්හි දැඩි (මොර හඬකින් යුත්) සීත කුණාටුවක් ඔවුන් වෙත අපි යැව්වෙමු. සැබැවින්ම මතුලොව දඬුවම (මෙයට වඩා) දැඩි අවමානයකි. තවද ඔවුන් උදව් කරනු නොලබති."/>
        <aya index="17" text=" තවද 'සමූද්' සමූහයා පිළිබඳව (සඳහන් කරන්නේ) නම්, ඔවුනට අපි මග පෙන්වූයෙමු. (නමුත්) ඔවුන් යහමගට වඩා (ප‍්‍රතික්ෂේපයෙන් යුත්) අන්ධභාවය (පි‍්‍රය කර) තෝරා ගත්තෝය. එබැවින් ඔවුන් උපයමින් සිටි දෑ හේතුවෙන් නින්දනීය දඬුවමේ මහා හඬ ඔවුන්ව ග‍්‍රහණය කළේය."/>
        <aya index="18" text=" තවද විශ්වාස කර බිය භක්තියෙන් සිටියවුන්ව අපි ආරක්ෂා කළෙමු."/>
        <aya index="19" text=" අල්ලාහ්ගේ සතුරන්(ප‍්‍රතික්ෂේපකයින්, නිරා) ගින්න වෙත එක් රැස් කරනු ලබන (විනිශ්චය) දින (නුඹ සිහිපත් කරවු). එවිට ඔවුහු (සියලු ප‍්‍රතික්ෂේපකයින් පැමිණෙන තුරු) රඳවා තබනු ලබන්නෙහුය."/>
        <aya index="20" text="කෙතරම් (දුරට) ද යත් ඔවුහු ඒ වෙත පැමිණි වහාම ඔවුන්ගේ ශ‍්‍රවණ ද ඔවුන්ගේ දෘෂ්ටි ද ඔවුන්ගේ චර්ම(ශාරීරික අවයවයන්) ද ඔවුන් කරමින් සිටි දෑ පිළිබඳව ඔවුනට එරෙහිව සාක්ෂි දරති."/>
        <aya index="21" text="&quot;අපට එරෙහිව නුඹලා සාක්ෂි දරනුයේ මන්දැ?&quot;යි ඔවුහු තමන්ගේ චර්මයන්ගෙන් විමසනු ඇත. &quot;සෑම දෙයක්ම කතා කරවන්නා වූ අල්ලාහ් අපව කතා කිරීමට සැලැස්වූවේය&quot; යැයි ඒවා පවසති. නුඹලාව ප‍්‍රථම වරට මැව්වේ ඔහුමය. ඔහු වෙතමය නුඹලා නැවත යොමු කරනු ලබනුයේ."/>
        <aya index="22" text=" නුඹලාගේ සවන් හෝ නුඹලාගේ දෘෂ්ටි හෝ නුඹලාගේ චර්ම නුඹලාට එරෙහිව සාක්ෂි දැරීමෙන් (ආරක්ෂා වීමට පාප කි‍්‍රයාවන් කරන අවස්ථාවේ දී) නුඹලා (ඒවායින්) සැඟවෙන්නන්ව නොසිටියෙහුය. එනමුත් නුඹලා කරන දැයින් බොහෝමයක් සැබැවින්ම අල්ලාහ් නොදන්නේ යැයි නුඹලා සිතූහ."/>
        <aya index="23" text=" නුඹලාගේ පරමාධිපති පිළිබඳව නුඹලා සිතූ නුඹලාගේ එම (වැරදි) සිතුවිල්ල නුඹලාව විනාශ කර දැමීය. එබැවින් නුඹලා අලාභවන්තයින් අතුරින් විය."/>
        <aya index="24" text=" ඔවුන් (දඬුවම) ඉවසුව ද, (නොඉවසුව ද) ඔවුන්ගේ නවාතැන නිරයයි. ඔවුන් (අල්ලාහ්ගේ) තෘප්තිය පැතුව ද ඔවුන් තෘප්තිය ලැබූවන් අතුරින් නොවෙති."/>
        <aya index="25" text=" තවද අපි මොවුනට (ලෞකික ජීවිතයෙහි 'ෂෙයිතාන්වරුන්' හා මිනිසුන් අතුරින්) සමීපතයින් නියම කළෙමු. (මෙම සමීපත) ඔවුන් මොවුහු අතර තිබෙන දෑ ද මොවුනට පසුව ඇති දෑ ද මොවුනට අලංකාර කර පෙන්වූහ. තවද 'ජින්වරුන්' හා මිනිසුන් අතුරින් මොවුනට පෙර ඉකුත් වී ගිය ප‍්‍රජාවන්( කෙරෙ)හි (වූ දඬුවමේ) වදන මොවුහු කෙරෙහි ද නියම විය. සැබැවින්ම මොවුහු අලාභවන්තයින් වූහ."/>
        <aya index="26" text=" තවද &quot;මෙම අල් කුර්ආනයට නුඹලා සවන් නොදෙවු. තවද නුඹලා (පාරායනයෙහි) අබිබවා යනු පිණිස එහි (බාධා ඇති කරවන) නිෂ්ඵල ක‍්‍රියාවන් කරවු&quot; යැයි ප‍්‍රතික්ෂේප කළවුන් පැවසූහ."/>
        <aya index="27" text=" සැබැවින්ම අපි ප‍්‍රතික්ෂේප කළවුනට දැඩි දඬුවමක් විඳින්නට සලස්වන්නෙමු. තවද ඔවුන් කරමින් සිටි දෑහි ඉතා නරකය සඳහා සැබැවින්ම අපි ඔවුනට ප‍්‍රතිවිපාක ලබා දෙන්නෙමු."/>
        <aya index="28" text=" එය අල්ලාහ්ගේ සතුරන්ගේ ප‍්‍රතිවිපාකයයි. එනම් නිරයයි. එහි ඔවුනට සදාතනික නිවහන හිමිය. (එය) ඔවුන් අපගේ වදන් ප‍්‍රතික්ෂේප කරමින් සිටි හේතුවෙන් වූ ප‍්‍රතිවිපාකයක් වශයෙනි."/>
        <aya index="29" text="&quot;අපගේ පරමාධිපතියාණනි, ජින් හා මිනිසුන් අතුරින් අපව මුළා කළ දෙදෙනාව අපට පෙන්වනු මැනව! ඔවුන් දෙදෙනා පහත් වූවන්ගෙන් වනු පිණිස අපගේ පාද වලට පහළින් ඔවුන් දෙදෙනාව අපි පත් කරන්නෙමු&quot; යැයි ප‍්‍රතික්ෂේප කළවුන් (නිරය තුළ දී) පවසන්නෝය."/>
        <aya index="30" text="සැබැවින්ම &quot;අපගේ පරමාධිපති අල්ලාහ්&quot; යැයි (විශ්වාසයෙන් යුතුව) පවසා පසුව (එහි) ස්ථිරව සිටියවුන් (පිළිබඳව නම්) 'මලක්වරුන්' ඔවුන් වෙත (මරණාසන්න මොහොතේ දී මෙලෙස පවසමින්) පහළ වෙති. &quot;නුඹලා බිය නොවවු. තවද නුඹලා දුක් නොවවු. නුඹලාට ප‍්‍රතිඥා දෙනු ලබමින් සිටි (ස්වර්ග) උයන පිළිබඳව නුඹලා ශුභාරංචි ලබා ගනිවු."/>
        <aya index="31" text="මෙලොව ජීවිතයෙහි ද මතු ලොවෙහි ද අපි නුඹලාගේ භාරකරුවන්ය. තවද නුඹලාගේ ආත්මාවන් ආශා කරන දෑ නුඹලාට එ(ම ස්වර්ගයෙ)හි ඇත. තවද නුඹලා (පතමින්) අයැදින දෑ ද නුඹලාට එහි ඇත."/>
        <aya index="32" text=" (මේවා සියල්ල) අති ක්ෂමාශීලී පරම කරුණාභරිතයාණන් ගෙන් වූ සංග‍්‍රහයක් වශයෙනි.&quot;"/>
        <aya index="33" text=" තවද කවරෙකු අල්ලාහ් වෙත (ජනයින්ව) කැඳවා යහකම් කර &quot;සැබැවින්ම මම (අල්ලාහ්ට) අවනතවන්නන් අතුරින් කෙනෙකු&quot; යැයි පවසන්නේ ද ඔහුට වඩා ප‍්‍රකාශයෙන් ඉතා අලංකාරවන්නා කවරෙක් ද?"/>
        <aya index="34" text=" තවද යහපත හා අයහපත සම නොවන්නේය. (එබැවින්) ඉතා යහපත් දැයින් (අයහපත) වළක්වවු. එ(සේ කළ )විට නුඹ අතර හා කවරෙකු අතර සතුරුකමක් ඇත්තේ ද ඔහු සැබැවින්ම සමීපතම මිතුරෙකු මෙන්( වන්නේ)ය."/>
        <aya index="35" text="ඉවසන්නන්ට මිස මෙ(ම යහපත් ගතිගුණ)ය දෙනු නොලැබේ. තවද මහත් වූ භාග්‍ය හිමි අයට මිස ද මෙය දෙනු නොලැබේ."/>
        <aya index="36" text="තවද සැබැවින්ම 'ෂෙයිතාන්ගෙන්' වූ පෙලඹීමක් නුඹව පෙලඹ වූයේ නම් එවිගස අල්ලාහ් වෙතින් (ෂෙයිතාන්ගේ උවදුරින්) ආරක්ෂාව පතවු. සැබැවින්ම ඔහුමය සර්ව ශ‍්‍රාවකය සර්වඥය."/>
        <aya index="37" text="රාත‍්‍රිය ද දහවල ද හිරු ද සඳු ද ඔහුගේ සංඥාවන් අතුරිනි. නුඹලා හිරුට හෝ සඳුට 'සුජූද්' නොකරවු. නුඹලා අල්ලාහ්වම නමදිමින් සිටින්නෙහු නම් මේවා මැව්වා වූ ඔහුවම නුඹලා සුජූද් කරවු."/>
        <aya index="38" text=" පසුව ද (නබිවරය,) ඔවුන් උඩඟුකම් පාන්නේ නම් (ඔවුන්ව අත හැර දමවු. මන්දයත්) නුඹගේ පරමාධිපති අබියස වූවන්(මලක්වරුන්, ඔවුන් මෙන් නොව) රාත‍්‍රියෙහි ද දහවලෙහි ද ඔහුව(අල්ලාහ්ව) පිවිතුරු කරති. තවද ඔවුන් වෙහෙසට පත් නොවෙති."/>
        <aya index="39" text=" සැබැවින්ම මිහිතලය වියළිව (තිබෙනු) නුඹ දැකීම ද ඔහුගේ සංඥාවන් අතුරිනි. අපි ඒ මත ජලය පහළ කළේ නම් එ(ම මිහිතල)ය ප‍්‍රාණවත් වී වැඩෙන්නේය. සැබැවින්ම එ(ම මිහිතල)ය ජීවමාන කරන්නා මරණයට පත්වූවන්ව ද ජීවමාන කරන්නාය. සැබැවින්ම ඔහු සියලු දෑ කෙරෙහි අති බලසම්පන්නය."/>
        <aya index="40" text="සැබැවින්ම අපගේ වදන් විෂයෙහි ප‍්‍රතික්ෂේප කරන්නන් අපගෙන්(දඬුවමින්) නොසැඟවෙති. එබැවින් ශ්‍රේෂ්ඨ වන්නේ නිරයට හෙළනු ලබන්නා ද එසේ නොමැතිනම් (මළවුන්) නැගිටුවනු ලබන දින අභය ලාභීව පැමිණෙන්නා ද? (එබැවින්) නුඹලා අභිමත කළ දෑ කරවු. සැබැවින්ම ඔහු නුඹලා කරන දෑ පිළිබඳව සර්ව සුපරික්ෂාකාරීය."/>
        <aya index="41" text=" සැබැවින්ම උපදේශය(අල් කුර්ආනය) ඔවුනට පැමිණි විට එය ප‍්‍රතික්ෂේප කළවුන් (අපගේ දඬුවමින් නොසැඟ වෙන්නෝය). තවද සැබැවින්ම මෙය ගෞරවනීය ධර්ම පුස්තකයකි."/>
        <aya index="42" text=" එ(ම අල් කුර්ආන)යට පෙර හෝ එයට පසුව හෝ (එය අවලංගු කරන) නිෂ්ඵල දෙයක් එය වෙත නොපැමිණෙයි. (මෙය) ප‍්‍රඥාවන්ත ප‍්‍රශංසාලාභීයාගෙන් පහළ කරනු ලැබූවකි."/>
        <aya index="43" text=" සැබැවින්ම නුඹට පෙර වූ රසූල්වරුන්ට පවසනු ලැබූ දෑ මිස නුඹට පවසනු ලබන්නේ නැත. සැබැවින්ම නුඹගේ පරමාධිපති ක්ෂමාවෙහි හිමිය. තවද වේදනීය දඬුවමේ හිමිය."/>
        <aya index="44" text="මෙය (අරාබි නොවන) අන් බසකින් වූ කුර්ආනයක් ලෙස අප පත් කර තිබුණේ නම්, ඔවුන් (මෙසේ) විමසනු ඇත. &quot;මෙහි වදන් (අරාබි බසින්) පැහැදිලි කරනු ලැබිය යුතු නොවේ ද? (එමෙන්ම කුර්ආනය අරාබි නොවන) අන් බසක් හා (එය ගෙන ආ නබිවරයා) අරාබිවරයෙක් (වන්නේ කෙසේ)ද?&quot; (නබිවරය,) &quot;එය විශ්වාස කළවුනට යහමගක් හා සුවයකි&quot; යැයි පවසවු. තවද විශ්වාස නොකරන්නන් (පිළිබඳව නම්), ඔවුන්ගේ කන් තුළ අගුලකි. තවද ඔවුන් කෙරෙහි මෙය අන්ධභාවයකි. තවද ඈත ස්ථානයක සිට කැඳවනු ලබන්නෝ ඔවුන්ය."/>
        <aya index="45" text="සැබැවින්ම අපි 'මූසාට' ධර්ම පුස්තකය පිරිනැමුවෙමු. ඒ පිළිබඳව ද (අල් කුර්ආනය මෙන්ම) මතභේද හට ගැනිණ. ('ඔවුන්ට හිමි දඬුවම විනිශ්චය දිනයෙහි ඇත' යන්නෙන්) නුඹගේ පරමාධිපතිගෙන් වූ වදනක් පෙරටු නොවූයේ නම්, ඔවුන් අතර (දඬුවම මෙලොවෙහිම) තීන්දු කරනු ලබන්නට තිබුණි. තවද සැබැවින්ම මොවුන් එහි දැඩි සැකයෙහිම පසු වෙති."/>
        <aya index="46" text="කවරෙකු යහකම් කළේ ද එය ඔහුටමය. කවරෙකු පාපකම් කළේ ද එය ඔහුට එරෙහිවමය. නුඹගේ පරමාධිපති (තම) ගැත්තන්ට කිසිසේත් අපරාධ කරන්නෙකු නොවේ."/>
        <aya index="47" text="(ලොව අවසන් වන) හෝරාවේ දැනුම යොමු කරනු ලබන්නේ ඔහු වෙතමය. ඔහුගේ දැනුමෙන් තොරව පලතුරු එහි කෝෂවලින් පිට වන්නේ ද ස්ත‍්‍රියක් ගැබ් ගන්නේ ද ප‍්‍රසූත කරන්නේ ද නැත. ඔහු(අල්ලාහ්) '(නුඹලා මට ආදේශ කළ) මාගේ හවුල්කරුවන් කොහේ දැ?'යි ඔවුන්ව අමතන දින (සිහිපත් කරවු. එවිට) &quot;සැබැවින්ම (ඔබට හවුල්කරුවන් සිටින බවට පවසන) කිසිදු සාක්ෂි කරුවෙකු අප අතුරින් නොමැති බව අපි ඔබට දන්වන්නෙමු&quot; යැයි ඔවුහු පවසති."/>
        <aya index="48" text=" මෙයට පෙර (ලෞකික ජීවිතයෙහි) ඔවුන් (නැමදුම් කර) ඇයැදිමින් සිටි දෑ ඔවුන්ගෙන් මුළා වන්නේය. තමන්ට කිසිදු ගැලවුම් මගක් නැතැ'යි ඔවුහු ස්ථීරව දැන ගනිති."/>
        <aya index="49" text=" මිනිසා (මෙලොව) යහපත(ධනය හා වස්තූන්) පැතීමෙන් විඩාවට පත් නොවන්නේය. නමුත් ඔහුව යම් නපුරක් ස්පර්ශ කළේ නම් (එවිට ඔහු) අපේක්ෂා සුන් වූවෙකි. කළකිරීමට පත් වූවෙකි."/>
        <aya index="50" text=" තවද ඔහුව ස්පර්ශ කළා වූ පීඩාවෙන් පසුව අපගෙන් වූ දයාව අප ඔහුට රස විඳීමට සැලසුවේ නම්, &quot;මෙය මා සතුය. තවද (ලොව අවසන්) හෝරාව සිදුවන්නක් යැයි මම නොසිතමි. (එය සිදු වීමෙන් අනතුරුව) මාගේ පරමාධිපති වෙත නැවත මා යොමු කරවනු ලැබුවේ නම් සැබැවින්ම මට ඔහු අබියස යහපත ඇතැ&quot;යි ඔහු සැබැවින්ම පවසනු ඇත. එබැවින් (විනිශ්චය දින) ප‍්‍රතික්ෂේප කළවුනට ඔවුන් කළ දෑ පිළිබඳව සැබැවින්ම අපි දන්වන්නෙමු. තවද සැබැවින්ම අපි ඔවුන්ව දැඩි දඬුවමින් රස විඳීමට සලස්වන්නෙමු."/>
        <aya index="51" text="තවද මිනිසාට අප දායාදයන් ප‍්‍රදානය කළ විට, (අපව) පිටුපා තම පැත්තට හැරී (අවනත වීමෙන්) දුරස්ව යන්නේය. තවද ඔහුව නපුර ස්පර්ශ කළ විට (ඔහු) දීර්ඝ ප‍්‍රාර්ථනා කර( පිහිට පත)න්නෙකු වන්නේය."/>
        <aya index="52" text="(නබිවරය, ප‍්‍රතික්ෂේපකයින්ට) පවසවු. &quot;මෙ(ම අල් කුර්ආන)ය අල්ලාහ්ගෙන් (පහළ) වී පසුව නුඹලා එය ප‍්‍රතික්ෂේප කළේ නම් (එය පිළිනොගෙන සත්‍යයෙන්) දුරස් වූ මත භේදයක (නියැළී) සිටින ඔහුට වඩා දැඩි මුළා වූවෙකු කවරෙකු ද යන්න නුඹලා අවධානය කළෙහු ද?&quot;"/>
        <aya index="53" text="සැබැවින්ම මෙ(ම අල් කුර්ආන)ය සත්‍යය යන්නෙන් ඔවුනට පැහැදිලි වන තෙක් (මුළු) විශ්වයෙහි ද ඔවුන් තුළ ද අපි අපගේ සංඥාවන් ඔවුනට පෙන්වන්නෙමු. සැබැවින්ම නුඹගේ පරමාධිපති ඔහු සියලු දෑ කෙරෙහි සාක්ෂි දරන්නාය යන්න (ඔවුනට) ප‍්‍රමාණවත් නොවූයේ ද?"/>
        <aya index="54" text="දැන ගනු! සැබැවින්ම ඔවුහු ඔවුන්ගේ පරමාධිපති මුණගැසීම පිළිබඳව සැකයෙහිය. දැනගනු! සැබැවින්ම ඔහු සියලු දෑ පිළිබඳව සර්ව ප‍්‍රකාරයෙන් දැන සිටින්නාය."/>
    </sura>
    <sura index="42" name="">
        <aya index="1" text="හා, මීම්."/>
        <aya index="2" text="අයින්. සීන්. කාෆ්."/>
        <aya index="3" text="(නබිවරය,) නුඹ වෙත ද නුඹට පෙර වූ අය වෙත ද ප‍්‍රඥාවන්ත සර්ව බලධාරී අල්ලාහ් 'වහී' (දේව පණිවිඩය) දැන්වූයේ මෙලෙසය."/>
        <aya index="4" text=" අහස්හි ඇති දෑ ද මිහිතලයේ ඇති දෑ ද ඔහු සතුය. තවද ඔහු අති උත්තරීතරය අති මහත් ය."/>
        <aya index="5" text=" (අල්ලාහ්ගේ අති උත්තරීතරභාවය හේතුවෙන්) ඒවාට ඉහළින් අහස් පැළෙන්නට තැත් කරන්නාක් මෙන්ය. තවද 'මලක්වරුන්' ද තම පරමාධිපතිගේ ප‍්‍රශංසාවෙන් සුවිශුද්ධ කරමින් මිහිතලයේ සිටින්නවුනට පාප ක්ෂමාව ඇයැදිති. දැන ගනිවු. සැබැවින්ම අල්ලාහ්, ඔහුමය අති ක්ෂමාශීලී පරම කරුණාභරිත වන්නේ."/>
        <aya index="6" text=" තවද ඔහු(අල්ලාහ්) හැර (අන් අය) භාරකරුවන් ලෙස ගත් අය කෙරෙහි ද සුරක්ෂකයා අල්ලාහ් ය. තවද (නබිවරය,) නුඹ ඔවුනට වගකිව යුත්තෙකු නොවන්නේය."/>
        <aya index="7" text="තවද (මක්කාව වන නුඹගේ) මාතෘ භූමියට ද ඒ අවට සිටින්නවුනට ද නුඹ අවවාද කරනු පිණිසත් කිසිදු සැකයක් නොමැති (විනිශ්චය සඳහා මැවුම්) රැස් කිරීමේ දිනය පිළිබඳව නුඹ අවවාද කරනු පිණිසත් අපි නුඹට මෙලෙස අරාබි බසින් වූ අල් කුර්ආනය දන්වා සිටියෙමු. (ඔවුන්ගෙන්) පිරිසක් ස්වර්ගයෙහි ද තවත් පිරිසක් නිරයෙහි ද වෙති."/>
        <aya index="8" text=" අල්ලාහ් අභිමත කළේ නම්, ඔවුන්ව එකම (දහමක් අනුගමනය කරන) සමූහයක් ලෙස පත් කරන්නට තිබිණ. එනමුත් තමන් අභිමත කරන්නන්ව ඔහුගේ දයාව( යන ඉස්ලාමය)ට ඇතුළු කරයි. තවද (එදින) අපරාධකරුවන් වූ ඔවුනට භාරකරුවෙකු හෝ උදව්කරුවෙකු හෝ නැත."/>
        <aya index="9" text=" එනමුත් ඔහු හැර වෙනත් භාරකරුවන් ඔවුන් ගත්තෝය. නමුත් අල්ලාහ් වන ඔහුමය භාරකරු වන්නේ. තවද ඔහු මළවුන්හට ජීවය ලබා දෙන්නේය. තවද ඔහු සියලු දෑ කෙරෙහි අති බලසම්පන්නය."/>
        <aya index="10" text="&quot;(ඉස්ලාමයෙහි) යම් විෂයක නුඹලා කුමක් පිළිබඳව මතභේද ඇති කර ගත්තෙහු ද එහි තීරණය අල්ලාහ් වෙතය. ඔහුමය මාගේ පරමාධිපති වන අල්ලාහ්. ඔහු මත සියල්ල මම භාර කළෙමි. තවද ඔහු වෙතම යොමු වෙමි.&quot; (යැයි නබිවරය, පවසවු.)"/>
        <aya index="11" text=" (අල්ලාහ්,) අහස් හා මිහිතලයේ නිර්මාපකයාය. ඔහු නුඹලා අතුරින් නුඹලාට යුගළයන් ද පශු කුලයට අයත් සතුන්ගෙන් යුගළයන් ද ඇති කළේය. එහි (යුගළ වශයෙන් මැවීම තුළින්) නුඹලාව ව්‍යාප්ත කළේය. ඔහු මෙන් කිසිවක් නැත. තවද ඔහු සර්ව ශ‍්‍රාවකය සර්ව නිරීක්ෂකය."/>
        <aya index="12" text=" අහස්හි හා මිහිතලයේ යතුරු ඔහු සතුය. ඔහු අභිමත කරන අයට (ඇති තරම්) ජීවන සම්පත් විස්තීරණ කරන්නේය. තවද ඔහු (අභිමත කරන අයට) සීමා කරන්නේය. සැබැවින්ම ඔහු සියලු දෑ පිළිබඳව සර්වඥය."/>
        <aya index="13" text=" 'නූහ්ට' දහමින් කවර දෙයක් පිළිබඳව ඔහු(අල්ලාහ්) උපදෙස් දුන්නේද එයම නුඹලාට ද ආගමික පිළිවෙත බවට ඔහු පත් කළේය. තවද (එම පිළිවෙත අල්ලාහ් වන) අප නුඹ වෙත 'වහී' පහළ කළ දෑ හා 'ඉබ්රාහීම්ට' ද 'මූසාට' ද 'ඊසාට' ද උපදෙස් දුන් දෑම ය. (එනම්) 'නුඹලා දහම ස්ථාපිත කරවු. එහි නුඹලා භේදභින්න නොවවු' යන්නයි. ආදේශ තබන්නන්ව නුඹ කවර දෙයක් වෙත කැඳවන්නෙහි ද එය ඔවුන් කෙරෙහි අසීරුතාවක් විය. අල්ලාහ් අභිමත කළ අයව තමන් වෙත තෝරා ගන්නේය. තවද කවරෙකු (යහමග පතා) යොමු වන්නේ ද ඔහුට (අල්ලාහ්) මග පෙන්වන්නේය."/>
        <aya index="14" text="තවද (ප‍්‍රතික්ෂේපකයින්) තමන්ට දැනුම පැමිණීමෙන් පසුව තමන් අතර වූ ඊර්ෂ්‍යාවෙන් මිස ඔවුන් භේදභින්න වී නොගියෝය. තවද නියමිත කාලය දක්වා නුඹගේ පරමාධිපතිගෙන් වූ වදනක් පෙරටු නොවූයේ නම්, ඔවුන් අතර තීන්දු කරනු ලබන්නට තිබුණි. තවද සැබැවින්ම ඔවුන්ගෙන් පසුව ධර්ම පුස්තකය උරුම කර දෙනු ලැබූවන් එහි සැක පිට සැකයෙහි පසු වෙති."/>
        <aya index="15" text="(නබිවරය,) එබැවින් මේ (සත්‍ය මාර්ගය) වෙතට නුඹ ඇරයුම් කරවු. නුඹට අණ කරනු ලැබු පරිදි ස්ථාවරව සිටිවු. ඔවුන්ගේ මනෝ ආශාවන් නුඹ අනුගමනය නොකරවු. &quot;ධර්ම පුස්තකයෙන් අල්ලාහ් පහළ කළ දෑ මම විශ්වාස කළෙමි. තවද නුඹලා අතර යුක්තිය ඉටු කිරීම පිණිස මට අණ කරනු ලැබ ඇත්තෙමි. තවද අල්ලාහ් අපගේ පරමාධිපතිය. නුඹලාගේ ද පරමාධිපතිය. අපගේ ක‍්‍රියාවන් අපටය. නුඹලාගේ ක‍්‍රියාවන් නුඹලාටය. අප අතර ද නුඹලා අතර ද කිසිදු තර්කයක් නොමැත. (මතු ලොව) අල්ලාහ් අපව එක්රැස් කරවයි. තවද අවසානයේ යොමු වන ස්ථානය ඔහු වෙතමය&quot; යැයි නුඹ පවසවු."/>
        <aya index="16" text="තවද අල්ලාහ්ට (අවනත වීමට) ප‍්‍රතිචාර දෙනු ලැබූවායින් පසුව කවුරුන් ඔහු පිළිබඳ තර්ක කරන්නේ ද ඔවුන්ගේ තර්කය ඔවුන්ගේ පරමාධිපති අබියස නිෂ්ඵලය. ඔවුන් කෙරෙහි කෝපය ද ඔවුනට දැඩි දඬුවම ද ඇත."/>
        <aya index="17" text="ධර්ම පුස්තකය(අල් කුර්ආනය) හා (යුක්තිය සඳහා වූ) තුලාව සැබෑ ලෙස පහළ කළේ අල්ලාහ් වන ඔහුමය. තවද එම (ලොව අවසන්) හෝරාව සමීපව තිබිය හැකි බවට නුඹව දැනුවත් කළේ කුමක් ද?"/>
        <aya index="18" text=" එය විශ්වාස නොකරන්නවුන් ඒ( මතු ලොව) පිළිබඳව ඉක්මන් වෙති. තවද විශ්වාස කළවුන් ඒ පිළිබඳව බියවන්නන් වෙති. තවද සැබැවින්ම එය සත්‍යය යැයි ඔවුහු දනිති. දැන ගනිවු, සැබැවින්ම එම (ලොව අවසන්) හෝරාව පිළිබඳව තර්ක කරන්නවුන් අන්ත නොමගෙහි පසු වෙති."/>
        <aya index="19" text="අල්ලාහ් තම ගැත්තන් සමග මෘදු ලෙස කටයුතු කරන්නාය. ඔහු අභිමත කළ අයට ජීවන සම්පත් ලබා දෙන්නේය. තවද ඔහු මහා ශක්තිවන්තය අති බලසම්පන්නය."/>
        <aya index="20" text="කවරෙකු මතු ලොව අස්වැන්න අපේක්ෂා කරන්නේ ද ඔහුගේ අස්වැන්නෙහි අපි ඔහුට අධික කරන්නෙමු. තවද කවරෙකු මෙලොව අස්වැන්න අපේක්ෂා කරන්නේ ද ඔහුට අපි එයින් දෙන්නෙමු. නමුත් මතු ලොවෙහි ඔහුට කිසිදු කොටසක් නොමැත."/>
        <aya index="21" text="එසේ නැතහොත් අල්ලාහ් කවර දෙයක් පිළිබඳව අනුමැතිය ලබා නොදුන්නේ ද එවැන්නක් දහමෙහි පිළිවෙතක් බවට පත් කරන හවුල්කරුවන් ඔවුනට වෙත් ද? තීරණාත්මක (දඬුවමේ) වදන නොවූයේ නම් ඔවුන් අතර තීන්දු කරනු ලබන්නට තිබුණි. තවද සැබැවින්ම අපරාධකරුවන් වන ඔවුනට වේදනීය දඬුවමක් ඇත."/>
        <aya index="22" text="(එදින) අපරාධකරුවන් වූ ඔවුන් තමන් ඉපැයූ දැයින් බියවන්නන් ලෙස නුඹ දකිනු ඇත. තවද එය(විපාකය) ඔවුනට සිදුවන්නේමය. තවද විශ්වාස කර යහකම් කළවුන් ස්වර්ග මල් උයන්හිය. ඔවුනට ඔවුන්ගේ පරමාධිපති අසල ඔවුන් පතන දෑ ඇත. මහත් භාග්‍යය වන්නේ එයමය."/>
        <aya index="23" text="විශ්වාස කොට යහකම් කළ තම ගැත්තන්ට අල්ලාහ් පවසන ශුභාරංචිය එයයි. (නබිවරය) &quot;ඥාතිත්වයේ සෙනෙහස මිස ඒ වෙනුවෙන් කිසිදු කුලියක් නුඹලාගෙන් මම නොඉල්ලමි&quot; යැයි පවසවු. කවරෙකු (යම්) කුසලක් උපයන්නේ ද එහි යහපත ඔහුට අපි අධික කර දෙන්නෙමු. සැබැවින්ම අල්ලාහ් අති ක්ෂමාශීලීය තුතිය අගය කර( ප‍්‍රතිඵල දෙ)න්නාය."/>
        <aya index="24" text=" නැතහොත් &quot;මොහු(නබිවරයා) අල්ලාහ් කෙරෙහි අසත්‍යය ගෙතුවේ යැයි ඔවුන් පවසන්නේ ද?&quot; එබැවින් (නබිවරය) අල්ලාහ් අභිමත කරන්නේ නම් ඔහු නුඹගේ හදවතට මුද්‍රා තබනු ඇත. තවද අල්ලාහ් (ඔවුන් පැවසූ එම) අසත්‍යය මකා දමා ඔහුගේ වදන් (නියෝගයන්) තුළින් සත්‍යය තහවුරු කරන්නේය. සැබැවින්ම ඔහු හදවත් තුළ ඇති දෑ පිළිබඳව සර්වඥය."/>
        <aya index="25" text=" තවද තම ගැත්තන්ගෙන් පශ්චාත්තාපය පිළිගෙන අයහකම් වලට සමාව දෙන්නේ ඔහුමය. තවද ඔහු නුඹලා කරන දෑ පිළිබඳව දන්නේය."/>
        <aya index="26" text=" තවද විශ්වාස කොට යහකම් කළවුනට (ඔවුන්ගේ ප‍්‍රාර්ථනාවට) ඔහු (අල්ලාහ්) පිළිතුරු දෙන්නේය. තවද තම ආශිර්වාදයෙන් ඔවුනට අධික කරන්නේය. තවද ප‍්‍රතික්ෂේපකයින් වන ඔවුනට දැඩි දඬුවමක් ඇත."/>
        <aya index="27" text="අල්ලාහ් තම ගැත්තන්ට ජීවන සම්පත් (එක වරම මුළුමනින්) විස්තීර්ණ කළේ නම්, ඔවුන් මිහිතලයේ සීමාව ඉක්මවා යනු ඇත. එනමුත් තමන් අභිමත කළ දෑ ප‍්‍රමාණයෙන් යුතුව පහළ කරන්නේය. සැබැවින්ම ඔහු තම ගැත්තන් පිළිබඳව අභිඥානවන්තය සර්ව නිරීක්ෂකය."/>
        <aya index="28" text="(වර්ෂාව පහළ වීම පිළිබඳව) ඔවුන් අපේක්ෂාභංග වීමෙන් පසුව වර්ෂාව පතිත කරන්නේ ඔහුමය. තවද ඔහු තම කරුණාව පතුරවන්නේය. තවද ඔහු භාරකරුය ප‍්‍රශංසාලාභීය."/>
        <aya index="29" text="තවද අහස් හා මිහිතලයේ මැවීම් ද ඒ දෙකෙහි ජීවීන් ව්‍යාප්ත කිරීම ද ඔහුගේ සංඥාවන් අතුරින්ය. තවද ඔහු අභිමත කරන විට ඔවුන්ව එක්රැස් කිරීමට ඔහු ශක්තිවන්තය."/>
        <aya index="30" text=" කවර දුර්භාග්‍යයක් නුඹලාට ඇති වූයේ ද එය නුඹලාගේ අත් ඉපැයූ දෑ හේතුවෙනි. නමුත් ඔහු(අල්ලාහ්) බොහෝ දෑ නොසලකා හරින්නේය."/>
        <aya index="31" text=" නුඹලා මිහිතලයේ (අල්ලාහ්ව) පරාජය කරන්නන් නොවන්නෙහුය. නුඹලාට අල්ලාහ් හැර භාරකරුවෙකු හෝ උදව්කරුවෙකු හෝ නොමැත."/>
        <aya index="32" text=" තවද මුහුදෙහි කඳු මෙන් වූ යාත‍්‍රික නැව් ඔහුගේ සංඥාවන් අතුරිනි."/>
        <aya index="33" text=" ඔහු අභිමත කරන්නේ නම් සුළඟ නිසල කරනු ඇත. එවිට ඒ (මුහුද) මතු පිට (ඒවා චලනය නොවී) රැඳෙනු ඇත. සැබැවින්ම මෙහි දැඩි ඉවසිලිවන්ත හා අති කෘතවේදී සෑම කෙනෙකුටම සංඥා ඇත."/>
        <aya index="34" text=" නැතහොත් ඔවුන් ඉපැයූ (පාපකාරී) දෑ හේතුවෙන් ඒවා (මුහුදුබත් කර) විනාශ කරනු ඇත. තවද ඔහු බොහෝ දෑ නොසලකා හරිනු ඇත."/>
        <aya index="35" text=" තවද අපගේ සංඥාවන් (විෂයයෙ)හි තර්ක කරන්නන් (අල්ලාහ්ගේ දඬුවමින්) තමන්ට කිසිඳු ගැලවුම් මගක් නැතැ'යි දැන ගනු ඇත."/>
        <aya index="36" text="එබැවින් කවර දෙයක් නුඹලාට දෙනු ලැබුවේද ඒවා මෙලොව ජීවිතයේ (තාවකාලික) වින්දනයකි. නමුත් විශ්වාස කර තම පරමාධිපති කෙරෙහි (සියල්ල) භාර කළවුනට අල්ලාහ් අබියස ඇති දෑ යහපතකි. සදා පවතින්නකි."/>
        <aya index="37" text="තවද ඔවුහු මහා පාපයන් හා අශික්ෂිත දැයින් වැළකෙති. තවද ඔවුහු කෝපයට පත් වූ විට සමාව දෙන්නන් වෙති."/>
        <aya index="38" text="තවද ඔවුන් තම පරමාධිපතිට ප‍්‍රතිචාර දක්වා 'සලාතය' ස්ථාපිත කොට ඔවුන්ගේ කරුණු ඔවුන් අතර සාකච්ඡා කරන්නන් ද වෙති. තවද අපි ඔවුනට ලබා දුන් දැයින් ඔවුහු වියදම් කරති."/>
        <aya index="39" text=" තවද තමන්ට අපරාධයක් සිදු වූ විට ඔවුහු (සම ප‍්‍රතිදඬුවම් තුළින්) යුක්තිය පතති."/>
        <aya index="40" text=" හානියක ප‍්‍රතිඵලය එවැනිම හානියකි. කවරෙකු සමාව දී සම්මුතියකට එළැඹෙන්නේ ද ඔහුගේ වේතනය අල්ලාහ් කෙරෙහිය. සැබැවින්ම ඔහු අපරාධකරුවන්ව පි‍්‍රිය නොකරයි."/>
        <aya index="41" text=" තමන්ට සිදු වූ අපරාධයකට පසුව කවරෙකු (සමප‍්‍රතිචාරය තුළින්) යුක්තිය ලබන්නේ ද ඔවුන් කෙරෙහි කිසිදු වරදක් නොමැත."/>
        <aya index="42" text=" සැබැවින්ම වරදක් ඇත්තේ ජනයාට අපරාධ කර යුක්තියෙන් තොරව මිහිතලයේ සීමාව ඉක්මවා යන්නන්ටය. වේදනීය දඬුවම ඇත්තේ ඔවුනටමය."/>
        <aya index="43" text=" තවද කවරෙකු ඉවසිලිමත් වී සමාව දුන්නේ ද සැබැවින්ම එය ස්ථීර කරුණු අතුරින්ය."/>
        <aya index="44" text="තවද අල්ලාහ් කවරෙකු නොමග යවන්නේ ද එවිට ඔහුගෙන්(අල්ලාහ්ගෙන්) පසුව වෙනත් කිසිදු භාරකරුවෙකු ඔහුට නැත. (නබිවරය) අපරාධ කළවුන් දඬුවම දුටු කල්හි (මෙලොවට) හැරී යෑමේ මගක් ඇති දැ'යි ඔවුන් විමසනු නුඹ දකිනු ඇත."/>
        <aya index="45" text="තවද (නිරා ගින්නට) ඔවුන් නිරාවරණය වූ විට අසරණ භාවයෙන් බියට පත් වූවන් ලෙසින් ඇස් කොනින් බලනු ඔබ දකිනු ඇත. &quot;සැබැවින්ම අලාභවන්තයින් වන්නේ (මළවුන්) නැගිටුවනු ලබන දින තමන්ටත් තම පවුලටත් අලාභ හානි කර ගත්තවුන්මය&quot; යැයි විශ්වාස කළවුන් පවසති. දැන ගනු, සැබැවින්ම අපරාධකරුවන් ස්ථාවර දඬුවමෙහිය."/>
        <aya index="46" text=" තවද අල්ලාහ් හැර ඔවුනට උදව් කරන භාරකරුවන් කිසිවෙකු ඔවුනට නොමැත. තවද අල්ලාහ් කවරෙකුව නොමග හැරියේ ද ඔහුට කිසිදු මගක් නැත."/>
        <aya index="47" text="අල්ලාහ්ගෙන් එහි කිසිදු හැරීමක් නොමැති දිනයක් පැමිණීමට පෙර නුඹලාගේ පරමාධිපති(ගේ කැඳවුම)ට ප‍්‍රතිචාර දක්වවු. එදින නුඹලාට සැඟවීමට ස්ථානයක් නොමැත. තවද නුඹලාට (නුඹලාගේ පාපයන්ට හෝ දඬුවමට) කිසිඳු පිටුපෑමක් නැත."/>
        <aya index="48" text="(නබිවරය,) ඔවුන් පිටුපෑවේ නම් එවිට නුඹව ඔවුනට ආරක්ෂකයෙකු ලෙස අපි නොඑව්වෙමු. (දේව පණිවිඩය) දැනුම් දීම මිස (බල කිරීම කෙරෙහි කිසිදු වගකීමක්) නුඹ කෙරෙහි නැත. සැබැවින්ම අපගෙන් වූ ආශිර්වාදයෙන් මිනිසාට භුක්ති විඳින්නට අප සැලැස්වූයේ නම් ඔහු එමගින් සතුටු වන්නේය. ඔවුන්ගේ අත් ඉදිරිපත් කළ දෑ හේතුවෙන් ඔවුනට යම් නපුරක් අත් වූයේ නම් එවිට සැබැවින්ම මිනිසා ගුණමකුවෙකු වෙයි."/>
        <aya index="49" text="අහස් හි හා මිහිතලයේ ආධිපත්‍යය අල්ලාහ් සතුය. ඔහු අභිමත කරන දෑ මවන්නේය. ඔහු අභිමත කරන අයට ගැහැනු( දරුව)න් තිළිණ කරයි. ඔහු අභිමත කරන අයට පිරිමි(දරුව)න් තිළිණ කරයි."/>
        <aya index="50" text="එසේ නොමැතිනම් පිරිමින් හා ගැහැනුන් වශයෙන් ඔවුනට ලබා දෙයි. ඔහු අභිමත කරන අයව වඳ බවට පත් කරයි. සැබැවින්ම ඔහු සර්ව ඥානීය සර්ව ශක්තිවන්තය."/>
        <aya index="51" text="'වහී' මගින් හෝ තිරයක පිටුපසින් සිට හෝ ('මලක්වරුන්' අතුරින්) දූතයෙකු යැවීමෙන් හෝ මිස අල්ලාහ් තමන් සමග කතා කිරීමට කිසිඳු මිනිසෙකුට (මගක්) නොවීය. ඔහු තමන් අභිමත කරන දෑ ඔහුගේ අනුමැතියෙන් 'වහී' (ලෙස) පහළ කරයි. සැබැවින්ම ඔහු උත්තරීතරය සර්ව ප‍්‍රඥාවන්තය."/>
        <aya index="52" text=" මෙලෙස අපගේ නියෝගයෙන් වූ ප‍්‍රාණය(අල් කුර්ආනය) අපි නුඹ වෙත හෙළිදරව් කළෙමු. ධර්ම පුස්තකය කුමක්ද යන්න හෝ ඊමානය(විශ්වාසය) කුමක් ද යන්න හෝ නුඹ දැන නොසිටියෙහිය. නමුත් අපගේ ගැත්තන් අතුරින් අප අභිමත කරන අයට එය(ධර්ම පුස්තකය) ආලෝකයක් බවට පත් කොට එමගින් යහමග පෙන්වන්නෙමු. සැබැවින්ම (නබිවරය,) නුඹ ඍජු මාර්ගය වෙත මග පෙන්වන්නෙහිමය."/>
        <aya index="53" text="(එය) අහස්හි හා මිහිතලයේ දෑ කවරෙකු සතු වන්නේ ද එම අල්ලාහ්ගේ මාර්ගයයි. දැන ගනු. සියලු කරුණු යොමු වන්නේ අල්ලාහ් වෙතමය."/>
    </sura>
    <sura index="43" name="">
        <aya index="1" text="හා මීම්."/>
        <aya index="2" text="පැහැදිලි ධර්ම පුස්තකය(අල් කුර්ආනය) මත දිවුරමින්."/>
        <aya index="3" text="නුඹලා අවබෝධ කර ගනු පිණිස සැබැවින්ම අපි එය(අල් කුර්ආනය) අරාබියෙන් පාරායනය කරන්නක් බවට පත් කළෙමු."/>
        <aya index="4" text=" තවද සැබැවින්ම උත්තරීතර ප‍්‍රඥාවෙන් යුත් මෙ(ම අල් කුර්ආන)ය අප අබියස ඇති මාතෘ පුස්තකයෙහි ඇත."/>
        <aya index="5" text=" (ප‍්‍රතික්ෂේපක) නුඹලා සීමාව ඉක්මවා ගිය පිරිසක්ව සිටින හෙයින් අප මෙම උපදෙස(අල් කුර්ආනය) නුඹලාගෙන් වළක්වා ගන්නෙමු ද?"/>
        <aya index="6" text=" තවද පෙර විසූවන් අතරට කොපමණ 'නබිවරුන්' අපි එව්වෙමු ද?"/>
        <aya index="7" text=" තවද කවර නබිවරයෙකු ඔවුන් වෙත පැමිණිය ද ඔවුන් ඔහුව සමච්චල් කරමින් සිටියා මිස නැත."/>
        <aya index="8" text=" එබැවින් ඔවුනට වඩා බලවත් අය අපි දැඩි ග‍්‍රහණයකින් විනාශ කළෙමු. තවද පෙර විසූවන්ගේ උපමාව ගෙවී ගොස් හමාරය."/>
        <aya index="9" text="තවද &quot;අහස් හා මිහිතලය මැව්වේ කවුරුන් දැ?&quot;යි ඔවුන්ගෙන් නුඹ විමසුවේ නම් &quot;සැබැවින්ම ඒවා මැව්වේ අති බලසම්පන්න සර්වඥයාණන් (අල්ලාහ්)යැ&quot;යි ඔවුහු පවසති."/>
        <aya index="10" text="ඔහු නුඹලාට මිහිතලය යහනාවක් බවට පත් කළේය. තවද (ගමනාන්තය දක්වා) නුඹලා මග ලබා ගනු පිණිස නුඹලාට එහි මාර්ගයන් ද ඇති කළේය."/>
        <aya index="11" text="තවද ඔහු අහසින් ප‍්‍රමාණාත්මකව ජලය පහළ කළේය. පසුව එමගින් අපි (ගහ කොළ නොවැඩුණු) නැසී ගිය ප‍්‍රදේශයක් ප‍්‍රාණවත් කළෙමු. මෙලෙසය (විනිශ්චය දින මළවුන්) නුඹලා පිට කරනු ලබනුයේ."/>
        <aya index="12" text="තවද සියලු (දෑහි) යුගලයන් මැව්වේ ඔහුමය. තවද නැව් හා සතුන් මගින් නුඹලා ප‍්‍රවාහනය කරන දෑ ඇති කළේ ඔහුමය."/>
        <aya index="13" text="(එය) නුඹලා (ගමන් කිරීම සඳහා) එහි පිට මත නැග අසුන් ගනු පිණිස ද පසුව නුඹලා ඒ මත නැග අසුන් ගත් විට නුඹලා &quot;අපට මෙය වසඟ කර දුන් ඔහු සුවිශුද්ධය. අපි මේ සඳහා හැකියාව ඇත්තන් නොවූයෙමු. තවද සැබැවින්ම අපි අපගේ පරමාධිපති වෙත හැරෙන්නන් වන්නෙමු&quot; යැයි පවසමින් නුඹලාගේ පරමාධිපතිගේ දායාදයන් සිහිපත් කරනු පිණිස ද වේ."/>
        <aya index="15" text="නමුත් (මිථ්‍යා දෘෂ්ටිකයින් වන) ඔවුහු ඔහුගේ(අල්ලාහ්ගේ) ගැත්තන්ගෙන් කොටසක් (වන 'මලක්වරුන්ව'), ඔහු(ගෙන් කොටසක් බව)ට ආරෝපණය කළෝය. සැබැවින්ම මිනිසා පැහැදිලි ගුණමකුවෙකි."/>
        <aya index="16" text=" එසේ නම් ඔහු මැවූ දැයින් ගැහැනු දරුවන් ඔහු ගනිමින් නුඹලාට පිරිමි දරුවන් තෝරා දුන්නේ ද!"/>
        <aya index="17" text="තවද ඔවුන්ගෙන් කෙනෙකු මහා කරුණාභරිතයාණන්ට උපමා කළ දෑ(ගැහැනු දරුවන් තමාට උපත ලැබීම) පිළිබඳව තමාට ශුභාරංචි දෙනු ලැබු විට ඔහු දුකට පත්ව ඔහුගේ මුහුණ කළු පැහැ වනු ඇත."/>
        <aya index="18" text=" එසේ නම් කවුරුන් ආභරණ වලින් (අලංකාර කර) වඩනු ලබන හා විවාදයෙහි කරුණු පැහැදිලිව ප‍්‍රකාශ කළ නොහැකි තත්ත්වයේ සිටින ඔවුන්ව ද (එනම් ගැහැනු දරුවන්ව ද? අල්ලාහ් දරුවන් ලෙස ගත යුත්තේ)."/>
        <aya index="19" text=" තවද මහා කරුණාභරිතයාණන්ගේ ගැත්තන් වන 'මලක්වරුන්ව' ගැහැනුන් ලෙස ඔවුහු සැලකූහ. ඔවුන්ව(මලක්වරුන්ව) මවනු ලැබීම ඔවුහු බලා සිටියෝ ද? ඔවුන්ගේ (මේ අසත්‍යය) සාක්ෂිය සටහන් කරනු ලැබ ඔවුන් (විනිශ්චය දිනයෙහි))විමසනු ලබන්නෝය."/>
        <aya index="20" text="&quot;මහා කරුණාභරිතයාණන් (වන අල්ලාහ්) අභිමත කළේ නම් අප ඔවුන්ව නොනමදින්නට තිබුණ&quot; යැයි ඔවුහු පැවසූහ. මේ පිළිබඳව කිසිදු දැනුමක් ඔවුනට(ආදේශකයින්ට) නැත. ඔවුන් (අනුමාන කරන) බොරු ගොතන්නන් මිස නැත."/>
        <aya index="21" text=" එසේ නොමැති නම්, අප ඔවුනට මෙ(ම අල් කුර්ආන)යට පෙර ධර්ම පුස්තකයක් පිරිනැමුවෙමු ද? පසුව ඔවුන් (මලක්වරුන්ව නැමදීමට සාක්ෂියක් ලෙස) එය ග‍්‍රහණය කර ගත්තන් වූයේ ද?"/>
        <aya index="22" text=" නොඑසේය. &quot;සැබැවින්ම අපි අපගේ මුතුන් මිත්තන් එක් පිළිවෙතක සිටිනු දුටුවෙමු. තවද සැබැවින්ම අපි ඔවුන්ගේ පිය සටහන් මත මග පෙන්වනු ලැබූවන් වන්නෙමු&quot; යැයි ඔවුහු පැවසූහ."/>
        <aya index="23" text=" තවද මෙලෙසමය, නුඹට පෙර යම් නගරයක ප‍්‍රධානීන් &quot;සැබැවින්ම අපි අපගේ මුතුන් මිත්තන් එක් පිළිවෙතක සිටිනු දුටුවෙමු. තවද සැබැවින්ම අපි ඔවුන්ගේ පිය සටහන් පිළිපදින්නන් වෙමු&quot; යැයි පැවසුවා මිස අවවාද කරන්නෙකු('නබිවරයෙකු') අපි එහි නොයැව්වෙමු."/>
        <aya index="24" text="&quot;නුඹලාගේ මුතුන් මිත්තන් කවර දෙයක් මත සිටිනු නුඹලා දුටුවේද එයට වඩා යහ මගක් නුඹලා වෙත මම ගෙන ආවත් (නුඹලා පෙර වූ දැයම පිළිපදින්නේ) ද?&quot;යැයි ඔහු විමසුවේය. &quot;කවර දෙයක් සමග නුඹලා එවනු ලැබුවේද සැබැවින්ම අපි එය ප‍්‍රතික්ෂේප කරන්නන් වන්නෙමු&quot; යැයි ඔවුහු පැවසූහ."/>
        <aya index="25" text=" එබැවින් අපි (දඬුවම් කර) ඔවුන්ගෙන් පළිගත්තෙමු. එම නිසා (අපගේ 'රසූල්වරුන්ව')අසත්‍යය කරන්නන්ගේ අවසානය කෙසේ වී දැ?යි නුඹලා බලවු."/>
        <aya index="26" text="&quot;මාව මැවූ (අල්ලාහ් වන) ඔහු හැර සැබැවින්ම මම නුඹලා නමදින දැයින් නිදොස් වෙමි. එබැවින් සැබැවින්ම ඔහු මට මග පෙන්වනු ඇතැ&quot;යි 'ඉබ්රාහීම්' තම පියාට ද තම ජනයාට ද පැවසූ අවස්ථාව (සිහිපත් කරවු)."/>
        <aya index="28" text=" ඔවුන් (ඉබ්රාහීම්ගේ පිළිවෙතට) නැවත යොමු වනු පිණිස ඔහු(අල්ලාහ්) ඔහුගේ පරපුරට සදාතනික ප‍්‍රකාශයක් බවට (ඔහු පැවසූ) එ(ම ප‍්‍රකාශ)ය පත් කළේය."/>
        <aya index="29" text=" නමුත් ඔවුන් වෙත සත්‍යය(අල් කුර්ආනය) ද පැහැදිලි කරන 'රසූල්වරයා' ද පැමිණෙන තෙක් ඔවුන්ට හා ඔවුන්ගේ මුතුන් මිත්තන්ට මම ප‍්‍රීතියෙන් භුක්ති විඳීමට සැලසුවෙමි."/>
        <aya index="30" text=" (නමුත්) සත්‍යය ඔවුන් වෙත පැමිණි විට &quot;මෙය හූනියමකි. තවද සැබැවින්ම අපි මෙය ප‍්‍රතික්ෂේප කරන්නන් වෙමු.&quot; යැයි ඔවුහු පැවසුවෝය."/>
        <aya index="31" text=" මෙම අල් කුර්ආනය දෙනුවරින් ශ්‍රේෂ්ඨ පුද්ගලයෙකුට පහළ කරනු ලැබිය යුතු නොවේ දැ'යි ඔවුහු විමසූහ."/>
        <aya index="32" text="නුඹගේ පරමාධිපතිගේ කරුණාව (වූ 'නබිත්වය') බෙදා දෙන්නේ ඔවුන් ද? මෙලොව ජීවිතයේ ඔවුන්ගේ ජීවන පහසුකම් ඔවුන් අතර බෙදා දුන්නේ අපමය. ඔවුන්ගෙන් ඇතැමෙකු ඇතැමෙකුව (අවශ්‍යතාවන් සඳහා) වසඟ කර ගනු පිණිස අපි ඔවුන්ගෙන් ඇතැමෙකු ඇතැමෙකුට වඩා තරාතිරම් වලින් උසස් කළෙමු. තවද ඔවුන් (මෙලොව) රැස් කරන දෑට වඩා නුඹේ පරමාධිපතිගේ දයාව අති ශ්‍රේෂ්ඨය."/>
        <aya index="33" text="(ප‍්‍රතික්ෂේපකයින්ට අප කළ දායාදය දැක ප‍්‍රතික්ෂේප නොකළ අනෙකුත්) ජනයා (ප‍්‍රතික්ෂේපිත) එකම සමූහයක් ලෙස වීමක් නොවන්නේ නම් කරුණාභරිතයාණන් (වන අල්ලාහ්)ව ප‍්‍රතික්ෂේප කරන අයට ඔවුන්ගේ නිවෙස් හි වහල් ද ඔවුන් නැග යන පිය ගැටපෙළ ද රිදියෙන් අපට සලස්වන්නට තිබුණි."/>
        <aya index="34" text=" තවද ඔවුන්ගේ නිවෙස්හි දොරවල් හා ඔවුන් හාන්සි වන ඇදන් ද (රිදියෙන් අපට සලස්වන්නට තිබුණි.)"/>
        <aya index="35" text=" (එපමණක් නොව, මේ සියල්ල) රන් අලංකරණ වලින් වුවද (අපට සලස්වන්නට තිබුණි.) මේවා සියල්ල මෙලොව ජීවිතයේ (තාවකාලික) භුක්ති විඳීමක් මිස නැත. තවද බිය භක්තිකයින්ට නුඹගේ පරමාධිපති අබියස මතු ලොව (සදාතනික සම්පත්) ඇත්තේය."/>
        <aya index="36" text="කවරෙකු කරුණාභරිතයාණන්ගේ උපදෙස(අල් කුර්ආනය) පිටුපාන්නේද අපි ඔහුට 'ෂෙයිතාන්' කෙනෙකු නියම කරන්නෙමු. එබැවින් ඔහු ඔහුට සමීපතයෙකු වෙයි."/>
        <aya index="37" text="තවද ඔවුන් තමන් යහ මග ලද්දන් යැයි අනුමාන කරමින් සිටිය දී සැබැවින්ම ඔවුහු(ෂෙයිතාන්වරුන්) ඔවුන්ව (යහ) මාර්ගයෙන් වළක්වති."/>
        <aya index="38" text="අවසානයේ ඔහු (විනිශ්චය දින) අප වෙත පැමිණ (ෂෙයිතාන් දෙස බලා) &quot;අහෝ! මා අතර හා නුඹ අතර බටහිර වල් දෙකක් තරම් වූ දුරක් තිබුණේ නම් (මැනවි.) (නුඹ මට) නපුරු මිතුරෙකි.&quot; යැයි පවසයි."/>
        <aya index="39" text=" නුඹලා අපරාධ කළ හෙයින් නුඹලා දඬුවමෙහි හවුල්කරුවන් වීම එදින නුඹලාට කිසිදු ප‍්‍රයෝජනයක් ඇති නොකරන්නේමය."/>
        <aya index="40" text="එබැවින් (නබිවරය,) නුඹ බිහිරාට අසන්නට සලස්වන්නෙහි ද? නැතහොත් අන්ධයාට හා පැහැදිලි නොමගෙහි සිටින්නාට මග පෙන්වන්නෙහි ද?"/>
        <aya index="41" text=" පසුව අප (ප‍්‍රතික්ෂේපකයින්ට දඬුවම් කිරීමට පෙර) නුඹව (මරණයට පත් කර මෙලොවින්) ඉවත් කරන්නේ නම් එවිට සැබැවින්ම අපි ඔවුන්ගෙන් (මතු ලොව) පළිගන්නන් වන්නෙමු."/>
        <aya index="42" text=" නැතහොත් අප ඔවුනට ප‍්‍රතිඥා දුන් දෑ(දඬුවම) සැබැවින්ම අපි නුඹට (මෙලොවෙහිම ගෙන හැර) පෙන්වන්නෙමු. මන්දයත් සැබැවින්ම අපි ඔවුන් කෙරෙහි (දඬුවම් කිරීමට) ශක්තිය දරන්නන් වන්නෙමු."/>
        <aya index="43" text="එබැවින් නුඹ වෙත 'වහී' ලෙස පහළ කරනු ලැබූ දෑ ග‍්‍රහණය කර ගනිවු. සැබැවින්ම නුඹ ඍජු මාර්ගයෙහිය."/>
        <aya index="44" text="තවද සැබැවින්ම මෙය නුඹ ද නුඹගේ පිරිසට ද (ගෞරවය කරන) උපදෙසකි. නුඹලා (එය නිසි ලෙස අනුගමනය කළා දැ?යි) මතු ප‍්‍රශ්න කරනු ලබනු ඇත."/>
        <aya index="45" text="(නබිවරය,) කරුණා භරිතයාණන්(අල්ලාහ්) හැර නැමදුම් කරනු ලබන වෙනත් දෙවිවරුන් අපි පත් කළෙමු දැ?යි නුඹට පෙර අප යැවූ අපගේ 'රසූල්වරුන්ගෙන්' නුඹ විමසවු."/>
        <aya index="46" text="සැබැවින්ම අපගේ සංඥාවන් ලබා දී 'මූසාව' අපි 'ෆිර්අවුන්' හා ඔහුගේ ප‍්‍රධානීන් වෙත එව්වෙමු. එවිට &quot;සැබැවින්ම මම විශ්වයේ පරමාධිපතිගේ රසූල්වරයා වෙමි&quot; යැයි ඔහු පැවසුවේය."/>
        <aya index="47" text="අපගේ සංඥාවන් ඔවුන් වෙත ඔහු ගෙන ආ විගස ඒ හේතුවෙන් ඔවුහු සිනාසුණෝය."/>
        <aya index="48" text=" කිසිදු සංඥාවක්, එයට පෙර (අප ගෙනහැර පෑවා) වූ දැයට(සංඥාවට) වඩා ප‍්‍රබල වූවක්ව මිස ඔවුනට අප ගෙන හැර පෑවේ නැත. ඔවුන් නැවත (සත්‍යය වෙත) යොමු වනු පිණිස අපි ඔවුන්ව දඬුවමින් ග‍්‍රහණය කළෙමු."/>
        <aya index="49" text=" (එවිට) ඔවුහු (මූසාට) &quot;හූනියම්කරුව! (නුඹව අප විශ්වාස කළේ නම් අපගේ දඬුවම ඉවත් කරන බවට) නුඹගේ පරමාධිපති නුඹත් සමඟ කළ ගිවිසුමට අනුව අප වෙනුවෙන් ප‍්‍රාර්ථනා කරවු. (එසේ කළේ නම්) සැබැවින්ම අපි යහමග ලබන්නන් වන්නෙමු&quot; යැයි පැවසුවෝය."/>
        <aya index="50" text=" (මූසාගේ ප‍්‍රාර්ථනාවෙන් පසුව) ඔවුන්ගෙන් අප දඬුවම ඉවත් කළ විට ඔවුන් (තමන්ගේ පොරොන්දුව) කඩ කළෝය."/>
        <aya index="51" text="ෆිර්අවුන් තම ජනයා අමතා මෙසේ පැවසීය. &quot;මාගේ ජනයිනි, ඊජිප්තු රාජ්‍යයේ පාලන බලය මා සතු නොවේ ද? තවද මෙම ගංගාවෝ මට පහළින් ගලා බසිති. නුඹලා (එය) අවධානය නොකළෙහු ද?"/>
        <aya index="52" text=" මෙම නීච හා පැහැදිලිව කතා කළ නොහැකි ඔහුට(මූසාට) වඩා මම ශ්‍රේෂ්ඨ නොවන්නෙම් ද?"/>
        <aya index="53" text=" (මොහු රසූල්වරයෙක් නම්) රනින් වූ වළලු මොහුට දෙනු ලැබිය යුතු නොවේ ද? එසේ නොමැති නම් මොහු සමග මලක්වරුන් සාහකයන් ලෙස පැමිණිය යුතු නොවේ ද?&quot;"/>
        <aya index="54" text=" ඔහු තම ජනයාව (රවටමින්) අඥානයින් බවට පත් කළේය. එබැවින් ඔවුහු ඔහුට(ෆිර්අවුන්ට) අවනත වූවෝය. සැබැවින්ම ඔවුන් පාපතර පිරිසක් වූහ."/>
        <aya index="55" text=" ඔවුහු අප(ගේ නබිවරයා)ව කෝපයට පත් කළ විට ඔවුන්ගෙන් අපි පළිගත්තෙමු. එබැවින් ඔවුන් සියල්ලන්වම අපි ගිල්වූයෙමු."/>
        <aya index="56" text=" එබැවින් අපි ඔවුන්ව (විනාශ වී) ඉකුත් වූවන් බවට හා පසු පැමිණෙන්නන්ට උදාහරණයක් බවට පත් කළෙමු."/>
        <aya index="57" text="(නබිවරය,) 'මර්යම්ගේ' පුත් ('ඊසාව' ඔහුගේ ජනයා දෙවි කෙනෙකු ලෙස ගැනීම) පිළිබඳව උපමා වශයෙන් පවසනු ලැබූ විගස නුඹගේ ජනයා ඒ පිළිබඳව (සමච්චල් කරමින්) සිනාසුණෝය."/>
        <aya index="58" text="තවද අපගේ දෙවිවරුන් ශ්‍රේෂ්ඨ ද? නැතහොත් ඔහු(ඊසා ශ්‍රේෂ්ඨ) ද? යනුවෙන් ඔවුහු ඇසුවෝය. වාදයක් වශයෙන් මිස ඔවුහු නුඹට මෙය උපමා නොකළෝය. ඇත්තෙන්ම ඔවුන් වාද කරන පිරිසකි."/>
        <aya index="59" text="ඔහු(ඊසා) අප ('නබිත්වය') දායාද කළ හා 'ඉස්රාඊල්ගේ' දරුවන්ට උපමාවක් ලෙස පත් කළ ගැත්තකු මිස නැත."/>
        <aya index="60" text=" තවද අපි අභිමත කරන්නේ නම් නුඹලා තුළින්ම මලක්වරුන්ව මිහිතලයෙහි (නුඹලා වෙනුවෙන්) ප‍්‍රතිස්ථාපනය කරන්නන් ලෙස පත් කර ඇත්තෙමු."/>
        <aya index="61" text=" තවද සැබැවින්ම ඔහු(ඊසා නැවත පැමීණීම) එම හෝරාව(පරමාන්ත දිනය) පිළිබඳව වූ සලකුණකි. එබැවින් ඒ පිළිබඳව කිසිසේත්ම නුඹලා සැක නොකරවු. තවද මා(ගේ විධානයන්) පිළිපදිවු. ඍජු මාර්ගය මෙයයි."/>
        <aya index="62" text=" 'ෂෙයිතාන්' (ඍජු මගින්) නුඹලාව වැළැක්විය නොයුතුමය. සැබැවින්ම ඔහු නුඹලාට පැහැදිලි සතුරෙකි."/>
        <aya index="63" text="ඊසා පැහැදිලි සාධක ගෙන ආ විට &quot;සැබැවින්ම මම නුඹලාට ප‍්‍රඥාව රැගෙන නුඹලා කවර දෙයක් තුළ මතභේද ඇති කර ගත්තේද ඉන් සමහරක් මම නුඹලාට පැහැදිලි කරනු පිණිස නුඹලා වෙත ආවෙමි. එබැවින් නුඹලා අල්ලාහ්ට බිය භක්තිමත් වවු. මටම අවනත වවු.&quot; යැයි ඔහු පැවසුවේය."/>
        <aya index="64" text=" සැබැවින්ම අල්ලාහ්මය මාගේ පරමාධිපති හා නුඹලාගේ පරමාධිපති වන්නේ. එබැවින් නුඹලා ඔහුට නැමදුම් කරවු. ඍජු මාර්ගය මෙයයි."/>
        <aya index="65" text=" එවිට ('ඉස්රාඊල්ගේ' දරුවන්ගෙන් විවිධ) කණ්ඩායම්, ඔවුන් අතර ('ඊසා' පිළිබඳව) මත භේද ඇති කර ගත්තෝය. එබැවින් අපරාධ කළවුනට වේදනාත්මක දිනයේ දඬුවම හේතුවෙන් විනාශයයි!"/>
        <aya index="66" text=" ඔවුන් නොහැඟෙන්නන්ව සිටිය දී අනපේක්ෂිතව (ලොව අවසන්) හෝරාව ඔවුනට පැමිණීම මිස (වෙනත් කිසිවක්) ඔවුන් බලාපොරොත්තු වන්නෝ ද?"/>
        <aya index="67" text=" (මෙලොව පාපකම්හි) මිතුරන් එදින ඔවුන්ගෙන් සමහරෙකු තවත් සමහරෙකුගේ සතුරන් වෙති. නමුත් බිය භක්තිකයින් මිස."/>
        <aya index="68" text=" (එදින) &quot;අපගේ සාධක විශ්වාස කර අවනත වන්නන්ව සිටියා වූ මාගේ ගැත්තනි, අද දින නුඹලාට කිසිදු බියක් නැත. නුඹලා දුකට පත් වන්නේ ද නැත."/>
        <aya index="70" text="නුඹලා හා නුඹලාගේ භාර්යාවන් ප‍්‍රීති ප‍්‍රමෝදයෙන් ස්වර්ගයට පිවිසෙවු.&quot; (යැයි අල්ලාහ් ප‍්‍රකාශ කරයි.)"/>
        <aya index="71" text="රනින් වූ පාත‍්‍ර ද ගුරුලේත්තු ද ඔවුන් වටා ගෙන යනු ලැබේ. තවද නෙත් පිනවන සිත් සතුටු කරවන දෑ එහි ඇත. තවද නුඹලා එහි සදාතනිකයෝ වෙති."/>
        <aya index="72" text="නුඹලා කරමින් සිටී (යහ) දෑ හේතුවෙන් නුඹලාට උරුම කරනු ලැබූ ස්වර්ගය එයයි."/>
        <aya index="73" text="නුඹලා අනුභව කරන බොහෝ පලතුරු නුඹලාට එහි ඇත."/>
        <aya index="74" text="(එහෙත්) සැබැවින්ම (පාපතර) වැරදිකරුවන් නිරයේ දඬුවමෙහි සදාතනිකයින්ය."/>
        <aya index="75" text=" ඔවුන්ගෙන් (දඬුවම) ලිහිල් කරනු නොලැබේ. තවද ඔවුන් එහි අපේක්ෂා භංගතයින්ය."/>
        <aya index="76" text=" තවද අපි ඔවුනට අපරාධ නොකළෙමු. එනමුත් ඔවුන්මය අපරාධකරුවන්ව සිටියේ."/>
        <aya index="77" text=" ඔවුහු (නිරයේ භාරකාර 'මලක්වරයා') අමතා &quot;ඕ මාලික්! නුඹේ පරමාධිපති අප කෙරෙහි (මරණය) තීරණය(ක් ලෙස) ලබා දෙත්වා!' යැයි පවසති. (නමුත්) සැබැවින්ම නුඹලා (මෙහිම) රැඳී සිටින්නන් යැ'යි ඔහු පවසයි."/>
        <aya index="78" text=" 'සැබැවින්ම අපි නුඹලා වෙත සත්‍යය ගෙන ආවෙමු. එනමුත් නුඹලාගෙන් බහුතරය සත්‍යය පිළිකුල් කළවුන් යැ'(යි ඔවුනට පවසනු ලැබේ.)"/>
        <aya index="79" text=" (නබිවරය, ඔබට විරුද්ධව) ඔවුන් යම් කරුණක් කුමන්ත‍්‍රණ කරන්නෝ ද? එසේ නම් සැබැවින්ම අපි ද (එයට විරුද්ධව) සැලසුම් කරන්නන් වෙමු."/>
        <aya index="80" text=" නැතහොත් සැබැවින්ම අපි ඔවුන්ගේ රහස්‍යයන් හා ඔවුන්ගේ රහස්‍ය සාකච්ඡාවන් සවන් නොදෙන්නෙමු යැයි ඔවුහු සිතන්නෝ ද? එසේ නොව (සියල්ල) සටහන් කරන අපගේ දූතයෝ('මලක්වරුන්') ඔවුන් අතර වෙති."/>
        <aya index="81" text=" (නබිවරය,) පවසවු &quot;කරුණාභාරිතයාණන්ට පුතෙකු වෙත් නම් එවිට (ඔහුව) නැමදුම් කරන්නන්ගෙන් පළමුවැන්නා මම වෙමි.&quot;"/>
        <aya index="82" text="අහස් හි හා මිහිතලයේ පරමාධිපති වූ 'අර්ෂ්හි' පරමාධිපති ඔවුන් වර්ණනා කරන (අසත්‍යය) දැයින් පිවිතුරුය."/>
        <aya index="83" text=" එහෙයින් ඔවුනට ප‍්‍රතිඥා දෙනු ලබන ඔවුන්ගේ දිනය ඔවුන් හමු වන තුරු අර්ථ ශුන්‍ය කතාවන්හි නියැළීමට හා කෙළිලොල්හි නිරත වීමට ඔවුන්ව නුඹ අත් හැර දමවු."/>
        <aya index="84" text=" අහසෙහි නැමදුමට සුදුස්සා ද මිහිතලයෙහි නැමදුමට සුදුස්සා ද ඔහුමය. තවද ඔහු සර්ව ප‍්‍රඥාවන්තය සර්වඥය."/>
        <aya index="85" text=" තවද අහස්හි ද මිහිතලයෙහි ද ඒ දෙක අතර ඇති දෑහි ද ආධිපත්‍යය හිමි ඔහු උත්කෘෂ්ටය. (ලොව අවසන්) හෝරාවෙහි ඥානය ඇත්තේ ඔහු අබියසය. තවද නුඹලා (මරණින් මතු) නැවත යොමු කරනු ලබන්නේ ඔහු වෙතමය."/>
        <aya index="86" text=" තවද ඔහු(අල්ලාහ්) හැර ඔවුහු කවරෙකු (දෙවිවරුන් ලෙස) කැඳවන්නෝද ඔවුන් (තව කෙනෙකු වෙනුවෙන්) රෙකමදාරු වීමට හැකියාව නොලබන්නෝය. නමුත් තමන් (කළ සාක්ෂියෙහි යථාර්ථය) දැන සිටියදී සත්‍යය කෙරෙහි සාක්ෂි පැවසූ අය මිස."/>
        <aya index="87" text=" (නබිවරය,) ඔවුන්ව(එම ව්‍යාජ දෙවිවරුන්ව) මැව්වේ කවරෙකු දැ?'යි නුඹ (ප‍්‍රතික්ෂේපක) ඔවුන්ගෙන් විමසුවේ නම් 'අල්ලාහ්' යැයි සැබැවින්ම ඔවුහු පවසන්නෝය. එසේ නම් (අල්ලාහ්ව පමණක් නැමදීමෙන්) ඔවුන් හරවනු ලබනුයේ කොහිට ද?"/>
        <aya index="88" text=" (විනිශ්චය දින) &quot;මාගේ පරමාධිපතියාණනි, සැබැවින්ම මොවුන් විශ්වාස නොකරන පිරිසකි&quot; යන ඔහුගේ(නබිවරයාගේ) ප‍්‍රකාශය (අල්ලාහ් දන්නේය)."/>
        <aya index="89" text=" එබැවින් (නබිවරය, ඔවුන්ට) නුඹ 'සලාම්' යැයි පවසා ඔවුන්ව නොසලකා හරිවු. එවිට ඔවුන් මතු(ලොව) දැන ගනු ඇත."/>
    </sura>
    <sura index="44" name="">
        <aya index="1" text=" හා, මීම්."/>
        <aya index="2" text=" පැහැදිලි ධර්ම පුස්තකය(අල් කුර්ආනය) මත දිවුරමින්."/>
        <aya index="3" text=" සැබැවින්ම අපි එය භාග්‍යමත් රාත‍්‍රියක පහළ කළෙමු. සැබැවින්ම අපි (එමගින්) අවවාද කරන්නන් වූයෙමු."/>
        <aya index="4" text=" තීක්ෂණාත්මක සෑම කරුණක්ම අපගෙන්ම වූ නියෝගයක් අනුව එ(ම රාත‍්‍රියෙ)හි නිර්ණය කරනු ලැබේ. (එමෙන්ම) සැබැවින්ම අපි ('රසූල්වරුන්ව') එවන්නන්ව ද සිටියෙමු."/>
        <aya index="6" text=" (මෙය) නුඹගේ පරමාධිපතිගෙන් වූ දයාවක් වශයෙනි. සැබැවින්ම ඔහු සර්ව ශ‍්‍රාවකය සර්වඥය."/>
        <aya index="7" text=" නුඹලා ස්ථීර ලෙස විශ්වාසිකයින් නම් අහස්හි ද මිහිතලයෙහි ද ඒ දෙක අතර වූ දෑහි ද පරමාධිපති (ඔහු)ය."/>
        <aya index="8" text=" ඔහු හැර වෙනත් දෙවියෙකු නොමැත. ඔහු ජීවය දෙන්නේය. තවද මරණයට පත් කරන්නේය. (ඔහු) නුඹලාගේ පරමාධිපති ද පෙර විසූ නුඹලාගේ මුතුන් මිත්තන්ගේ පරමාධිපති ද වේ."/>
        <aya index="9" text=" නමුත් (ප‍්‍රතික්ෂේපක) ඔවුන් (විනිශ්චය දිනය පිළිබඳව) සැකයෙහි (ගිලී) කෙළිලොල් කරමින් සිටිති."/>
        <aya index="10" text="එබැවින් (නබිවරය,) අහස පැහැදිලි දුමාරය ගෙන එන දිනය අපේක්ෂා කරවු."/>
        <aya index="11" text="එය ජනයාව ආවරණය කරයි. මෙය වේදනීය දඬුවමකි."/>
        <aya index="12" text="(එම දඬුවම ඔවුන් වෙත පැමිණියේය. එවිට ඔවුන්) &quot;අපගේ පරමාධිපතියාණනි, මෙම දඬුවම අපගෙන් ඉවත් කරනු මැනව! සැබැවින්ම අපි විශ්වාසිකයින් වන්නෙමු&quot; (යැයි පැවසුවෝය)."/>
        <aya index="13" text=" පැහැදිලි කරන 'රසූල්වරයෙකු' ඔවුන් වෙත පැමිණ (මෙම දඬුවම පිළිබඳව අවවාද කර) හමාර වී තිබිය දී (නැවත) උපදෙස් කිරීම ඔවුනට කෙසේ (ප‍්‍රයෝජන) වන්නේ ද!"/>
        <aya index="14" text=" (දඬුවම පැමිණි) පසුව ද ඔවුන් (අතුරින් සමහරුන්) ඔහුගෙන්(රසූල්වරයාගෙන්) පිටුපා ගොස් &quot;(ඔහු වෙන කෙනෙකු විසින් කුර්ආනය) උගන්වනු ලැබූ උන්මත්තකයෙකි&quot; යැයි පැවසුවෝය."/>
        <aya index="15" text=" සැබැවින්ම අපි (එම) දඬුවම ස්වල්ප( කාල)යකට ඉවත් කරන්නන් වන්නෙමු. (ඉන්පසුව ද) සැබැවින්ම නුඹලා (පෙර තත්ත්වයටම) නැවත හැරෙන්නන් (වන්නෙහු)ය."/>
        <aya index="16" text=" (එබැවින්) අපි දැඩි ග‍්‍රහණයකින් ග‍්‍රහණය කරන දින(බද්ර් යුද දින) සැබැවින්ම අපි පළිගන්නන් වන්නෙමු."/>
        <aya index="17" text=" තවද මොවුනට පෙර 'ෆිර්අවුන්ගේ' පිරිස ද අපි පිරික්සුමට ලක් කළෙමු. ඔවුන් වෙතට ද ගෞරවනීය රසූල්වරයෙකු (වන 'මූසා') පැමිණියේය."/>
        <aya index="18" text=" (ඔහු ෆිර්අවුන් හා පිරිස අමතා මෙසේ පැවසුවේය.) &quot;අල්ලාහ්ගේ ගැත්තන්ව ('ඉස්රාඊල්ගේ' දරුවන්ව) මා වෙත භාර දෙවු. සැබැවින්ම මම නුඹලාට විශ්වාසනීය රසූල්වරයෙක් වෙමි."/>
        <aya index="19" text=" තවද නුඹලා අල්ලාහ්ට එරෙහිව ගර්වයට පත් නොවවු. සැබැවින්ම මම නුඹලාට පැහැදිලි සාධකයක් ගෙන ආවෙමි."/>
        <aya index="20" text="තවද නුඹලා මට ගල් ගසා ඝාතනය කිරීමෙන් මාගේ පරමාධිපති හා නුඹලාගේ පරමාධිපති( වන අල්ලාහ්)ගෙන් මම සැබැවින්ම රැකවරණය පතමි."/>
        <aya index="21" text="නුඹලා මා විශ්වාස නොකළේ නම් නුඹලා මා (හිංසා නොකර) අත හැර යවු.&quot;"/>
        <aya index="22" text="පසුව (ඔහු ඔවුන්ගේ විෂයෙහි කලකිරුණු විට) &quot;සැබැවින්ම මොවුන් වැරදිකාර පිරිසක් (හෙයින් මොවුන්ගෙන් මා ආරක්ෂා කරනු මැනව!&quot; යැයි ඔහු තම පරමාධිපති වෙත ප‍්‍රාර්ථනා කළේය."/>
        <aya index="23" text="(එවිට අල්ලාහ් ඔහුගේ ප‍්‍රාර්ථනාව පිළිගත්තේය.) &quot;එබැවින් නුඹ මාගේ ගැත්තන්ව රාත‍්‍රියෙහි කැටුව යවු. සැබැවින්ම නුඹලා (ෆිර්අවුන් විසින්) ලුහුබඳිනු ලබන්නන් යැ&quot;(යි පැවසුවේය.)"/>
        <aya index="24" text="තවද (ඔවුන් මුහුද එතර කළ පසු මූසා දෙබෑ වූ මුහුද එක් කිරීමට පැතූ විට) &quot;මුහුද දෙබෑ වී නිශ්චල වූ තත්ත්වයේම අත හැර දමවු. සැබැවින්ම ඔවුන් ගිලෙන සේනාවකි.&quot; (යැයි අල්ලාහ් පවසා ඔවුන්ව ගිල් වූයේය.)"/>
        <aya index="25" text=" ඔවුන්(ෆිර්අවුන් හා ඔහුගේ සමූහය) කෙතරම් නම් උයන්, උල්පත්, ගොවිබිම්, ගෞරවනීය ස්ථාන, හා තමන් භුක්ති විඳිමින් සිටි සුඛෝපභෝගී සම්පත් අත හැර ගියෝ ද"/>
        <aya index="28" text=" (ඔවුන්ගේ අවසානය ඇති වූයේ) මෙලෙසය ඒවා අපි තවත් පිරිසකට උරුම කර දුන්නෙමු."/>
        <aya index="29" text="ඔවුන් වෙනුවෙන් අහස හා මිහිතලය හඬා වැලපුණේ නැත. තවද (ගිල්වනු ලැබූ අවස්ථාවේ දී) ඔවුනට අවකාශය දෙනු ලැබූවන්ව නොසිටියෝය."/>
        <aya index="30" text=" සැබැවින්ම අපි 'ඉස්රාඊල්ගේ' දරුවන්ව අවමානය ගෙන දෙන දඬුවමින් එනම් ෆිර්අවුන්ගෙන් මුදවා ගත්තෙමු. සැබැවින්ම ඔහු සීමාව ඉක්මවා යන්නන් අතුරින් වූ ගර්වාන්විතයෙකු විය."/>
        <aya index="32" text="සැබැවින්ම ලෝවැසියන්ට ඉහළින් අපි (ඉස්රාඊල්ගේ දරුවන්ගෙන් වූ) ඔවුන්(ගෙන් සමහරුන්)ව දැනුවත්වම ('නබිත්වය' සඳහා) තෝරා ගත්තෙමු."/>
        <aya index="33" text=" තවද පැහැදිලි පරීක්ෂාවන් ඇති සාධකයන් අපි ඔවුන්ට පිරිනැමුවෙමු."/>
        <aya index="34" text="සැබැවින්ම (ප‍්‍රතික්ෂේපක) ඔවුහු මෙසේ පවසති."/>
        <aya index="35" text="&quot;අපගේ මුල් මරණය මිස (අපට මතු ලොව සම්බන්ධ) වෙනත් කිසිවක් නැත. තවද අපි නැවත නැගිටවනු ලබන්නන් ද නොවෙමු,"/>
        <aya index="36" text=" එබැවින් (නැවත නැගිටවනු ලැබේ යැයි පැවසීමෙහි) නුඹලා සත්‍යවාදීන් නම් අපගේ මුතුන් මිත්තන්ව (නැවත) ගෙන එවු.&quot;"/>
        <aya index="37" text=" (නබිවරය,) මොවුන් ශ්‍රේෂ්ට ද? එසේ නොමැති නම් තුබ්බඃගේ ජනයා හා ඔවුනට පෙර විසූවන් (ශ්‍රේෂ්ඨ) ද? අපි ඔවුන්ව ද විනාශ කළෙමු. සැබැවින්ම ඔවුහු වැරදිකරුවන් වූවෝය."/>
        <aya index="38" text=" අහස් ද මිහිතලය ද ඒ දෙක අතර ඇති දෑ ද අපි කෙළිලොල් කරන්නන් ලෙස නොමැව්වෙමු."/>
        <aya index="39" text=" අපි සත්‍යය සඳහා මිස ඒ දෙක නොමැව්වෙමු. එනමුත් ඔවුන්ගෙන් බහුතරය (ඒ බව) නොදනිති."/>
        <aya index="40" text=" සැබැවින්ම විනිශ්චය දිනය ඔවුන් සියලු දෙනාගේම (නැවත හැරීමට වූ) නියමිත වේලාවය."/>
        <aya index="41" text=" එදින බැඳියාව ඇත්තෙකු තවත් බැඳියාව ඇත්තෙකුට කිසිදු ප‍්‍රයෝජනයක් ඇති නොකරන්නේය. තවද ඔවුහු උදවු කරනු නොලබන්නෝය."/>
        <aya index="42" text=" (නමුත්) අල්ලාහ් කරුණාව දැක් වූ අය මිස. සැබැවින්ම ඔහු අති බලසම්පන්නය කරුණාභරිතය."/>
        <aya index="43" text=" සැබැවින්ම 'zසක්කූම්' නම් (කටු) ගස,"/>
        <aya index="44" text=" පාපතරයින්ගේ ආහාරය වේ."/>
        <aya index="45" text="(එය) දිය කරනු ලැබූ තඹ මෙන් ය. එය දැඩිව උණු වී නටන ජලය මෙන් කුස තුළ නටයි."/>
        <aya index="47" text="&quot;ඔහුව නුඹලා අල්ලාගෙන නිරයේ මධ්‍යයට ඇද ගෙන යවු."/>
        <aya index="48" text=" පසුව නුඹලා ඔහුගේ හිස මතට උණු ජලයෙහි දඬුවම වක් කරවු.&quot; (යැයි 'මලක්වරුන්ට' පවසනු ලැබේ.)"/>
        <aya index="49" text="&quot;(මෙම වේදනාව) නුඹ රස විඳිවු. සැබැවින්ම නුඹ බලවත් ගෞරවාන්විත කෙනෙකි.&quot; (යැයි සමච්චලයෙන් පවසනු ලැබේ.)"/>
        <aya index="50" text="නුඹලා කවර දෙයක් පිළිබඳව සැක කරමින් සිටියේ ද සැබැවින්ම මෙයයි එය."/>
        <aya index="51" text=" සැබැවින්ම බිය භක්තිකයින් අභයදායී ස්ථානයෙහි ය."/>
        <aya index="52" text=" (එනම් ස්වර්ග) උයන්හි හා උල්පත් (අසල)හි ය."/>
        <aya index="53" text=" ඔවුන් සිනිඳු හා ඝන පට ඇඳුමින් සැරසී එකිනෙකා මුහුණලා සිටිති."/>
        <aya index="54" text=" (අපි සූදානම් කර ඇත්තේ) එසේය. තවද අපි හූරුන් 'ඊන්' (නම් ස්වර්ග කන්‍යාවන්ව) ඔවුනට විවාහ කර දෙන්නෙමු."/>
        <aya index="55" text=" ඔවුන් (පැකිලීමකින් තොර) අභයදායීව සෑම පලතුරක්ම එහි (ගෙන එන මෙන්) කැඳවති."/>
        <aya index="56" text=" ඔවුන් (මෙලොව විඳි) මුල් මරණය මිස එහි (වෙනත්) මරණයක් නොවිඳිති. ඔහු(අල්ලාහ්) නිරයේ දඬුවමින් ඔවුන්ව ආරක්ෂා කරයි."/>
        <aya index="57" text=" (එය) නුඹගේ පරමාධිපතිගෙන් වූ වරප‍්‍රසාදයක් වශයෙනි. මහත් වූ ජයග‍්‍රහණය එයමය."/>
        <aya index="58" text=" (නබිවරය) මෙ(ම අල් කුර්ආන)ය අප නුඹගේ දිවෙන්(භාෂාවෙන් එය තේරුම් කර දීමට) පහසු කරනුයේ ඔවුන්(ප‍්‍රතික්ෂේපකයින්) මෙනෙහි කරනු පිණිසමය."/>
        <aya index="59" text=" නුඹ (ඔවුන්ගේ විනාශය) බලාපොරොත්තුවෙන් සිටිවු. සැබැවින්ම ඔවුන් ද (නුඹගේ මරණය) බලාපොරොත්තු වන්නන් වෙති."/>
    </sura>
    <sura index="45" name="">
        <aya index="1" text=" හා, මීම්."/>
        <aya index="2" text=" ධර්ම පුස්තකය පහළ කිරීම අති බලසම්පන්න සර්ව ප‍්‍රඥාවන්ත අල්ලාහ් වෙතින්ය."/>
        <aya index="3" text=" සැබැවින්ම අහස්හි ද මිහිතලයෙහි ද විශ්වාසිකයින්ට සංඥාවන් ඇත."/>
        <aya index="4" text=" නුඹලාව මැවීම තුළ ද (මෙලොවෙහි) ජීවීන් ව්‍යාප්ත කිරීම තුළ ද තරයේ විශ්වාස කරන පිරිසට සංඥාවන් ඇත."/>
        <aya index="5" text=" තවද රාත‍්‍රිය හා දහවල මාරුවීමෙහි ද අල්ලාහ් අහසින් සම්පත්(වර්ෂාව) පහළ කිරීමෙහි හා මිහිතලය නැසී ගිය පසුව එ(ම වර්ෂාව )මගින් ඔහු එය ජීවමාන කිරීමෙහි ද (විවිධ දිශාවන් වෙත) සුළඟ හැරවීමෙහි ද අවබෝධ කරන පිරිසට සංඥාවන් ඇත."/>
        <aya index="6" text=" (නබිවරය,) ඒවා අල්ලාහ්ගේ වදන් ය. අපි එය නුඹට සත්‍යය ලෙස පරායනය කර පෙන්වන්නෙමු. එබැවින් අල්ලාහ්ට හා ඔහුගේ වදන් වලට (පිටු පෑ) පසු ඔවුන් කවර වදනක් නම් විශ්වාස කරන්නෝ ද?"/>
        <aya index="7" text=" සෑම පාපතර (බොරු) ගොතන්නෙකුටම විනාශය අත් වේවා."/>
        <aya index="8" text=" ඔහු තමන් වෙත පාරායනය කරන ලද අල්ලාහ්ගේ වදන් ශ‍්‍රවණය කරන්නේය. පසුව එය නොඇසුනාක් මෙන් උඬඟුවෙන් මුරණ්ඩු වන්නේය. එබැවින් නුඹ වේදනීය දඬුවම පිළිබඳව ඔහුට ශුභාරංචි පවසවු."/>
        <aya index="9" text="අපගේ වදන් වලින් කිසිවක් හෝ ඔහු දැනගත්තේ නම් ඔහු එය සරදමක් ලෙස ගන්නේය. නින්දනීය දඬුවම ඔවුන්ටමය."/>
        <aya index="10" text="ඔවුනට ඉදිරියෙන් නිරයයි. ඔවුන් ඉපැයූ දෑ ද අල්ලාහ් හැර භාරකරුවන් ලෙස ඔවුන් ගත්තා වූ දෑ ද කිසිඳු ප‍්‍රයෝජනයක් ඔවුනට ඇති නොකරන්නේය. තවද ඔවුනට මහත් වූ දඬුවමක් ඇත."/>
        <aya index="11" text="මෙය(අල් කුර්ආනය) යහමගය. කවුරුන් තම පරමාධිපතිගේ 'ආයාත්' ප‍්‍රතික්ෂේප කළේද ඔවුනට අෂික්ශිතයෙන් යුත් වේදනීය දඬුවමක් ඇත."/>
        <aya index="12" text="ඔහුගේ අණ පරිදි මුහුදෙහි නැව් යාත‍්‍රා කිරීමට ද ඔහුගේ වරප‍්‍රසාදයන් නුඹලා සෙවීමට ද නුඹලා කෘතඥ වීමට ද නුඹලාට එය(මහ මුහුද) වසඟ කර දුන්නේ අල්ලාහ්මය."/>
        <aya index="13" text=" ඔහු වෙතින් අහස්හි ඇති දෑ හා මිහිතලයේ ඇති දෑ සියල්ල නුඹලාට ඔහු වසඟ කර දුන්නේය. සිතා බලන පිරිසට මෙහි සංඥාවන් ඇත."/>
        <aya index="14" text=" (නබිවරය,) අල්ලාහ්ගේ (දඬුවම් දීමේ) දිනයන් අපේක්ෂා නොකරන්නන්ට සමාව දෙන මෙන් විශ්වාස කළවුනට පවසවු. මන්දයත් ඔහු(අල්ලාහ් එම විශ්වාස කළ) පිරිසට තමන් (සමාව දීම තුළින්) උපයමින් සිටි දෑ සඳහා ප‍්‍රතිඵල දෙනු පිණිසය."/>
        <aya index="15" text="කවරෙකු යහකම් කළේ ද එය (ප‍්‍රයෝජනවත් වන්නේ) තමාටමය. කවරෙකු නපුරුකම් කළේ ද එය තමාට එරෙහිවමය. පසුව නුඹලා නුඹලාගේ පරමාධිපති වෙත නැවත ගෙන එනු ලබන්නෙහුය."/>
        <aya index="16" text="සැබැවින්ම අපි 'ඉස්රාඊල්ගේ' දරුවන්ට ධර්ම පුස්තකය ද නීතිමය දැනුම ද නබිත්වය ද පිරිනැමුවෙමු. තවද අපි ඔවුනට පිරිසිදු දැයින් ජීවන සම්පත් ලබා දුන්නෙමු. තවද ලෝවැසියන් අතුරින් අපි ඔවුන්ව ශ්‍රේෂ්ඨමත් කළෙමු."/>
        <aya index="17" text=" අපි ඔවුනට මෙම (ආගමික) කරුණ පිළිබඳව පැහැදිලි සාධකයන් දුන්නෙමු. පසුව ඔවුනට ඥානය පැමිණීමෙන් පසුව තමන් අතර වූ ඊර්ෂ්‍යාව හේතුවෙන් මිස ඔවුන් මතභේද ඇති කර ගත්තේ නැත. ඔවුන් මතභේද ඇති කරගෙන සිටි දෑ පිළිබඳව (මළවුන්) නැගිටුවනු ලබන දින සැබැවින්ම නුඹගේ පරමාධිපති ඔවුන් අතර තීන්දු දෙන්නේය."/>
        <aya index="18" text=" (නබිවරය,) පසුව එම (ආගමික) කරුණෙන් වූ පිළිවෙතක් මත නුඹව අපි පත් කළෙමු. එබැවින් එය පිළිපදිවු. තවද නොදන්නා අයගේ මනෝ ඉච්ඡාවන් පිළි නොපදිවු."/>
        <aya index="19" text=" (එසේ පිළිපැද්දේ නම්) සැබැවින්ම ඔවුන් අල්ලාහ්ට එරෙහිව කිසිවකින් නුඹව ආරක්ෂා නොකරන්නෝය. තවද සැබැවින්ම අපරාධකරුවන් ඔවුන්ගෙන් සමහරෙකු තවත් සමහරෙකුගේ ආරක්ෂකයන්ය. බිය භක්තිකයින්ගේ ආරක්ෂකයා අල්ලාහ්ය."/>
        <aya index="20" text=" මෙ(ම අල් කුර්ආන)ය මිනිසුන්ට පැහැදිලි කිරීම් වන්නේය. තවද තරයේ විශ්වාස කරන අයට යහමගක් ද ආශිර්වාදයක් ද වන්නේය."/>
        <aya index="21" text=" විශ්වාස කොට යහකම් කළවුන්(ව ස්වර්ගවාසීන් කළාක්) මෙන් අපි ඔවුන්ව ද පත් කරනු ඇතැ'යි පාපකම් කළවුන් සිතන්නෝ ද? ඔවුන් ජීවත්වීමත් ඔවුන් මරණයට පත්වීමත් එක හා සමානය. මොවුන් (මෙසේ ස්වර්ගවාසීන් යැයි) තීන්දු ගත් දෑ නපුරු විය."/>
        <aya index="22" text=" අල්ලාහ් සත්‍යයෙන් යුතුව අහස් හා මිහිතලය මැව්වේය. මන්දයත් සෑම කෙනෙකුටම ඔවුන් ඉපැයූ දෑ සඳහා ප‍්‍රතිඵල දෙනු ලැබීම පිණිසය. ඔවුන් අපරාධ කරනු නොලබන්නෝය."/>
        <aya index="23" text="තම මනෝ ඉච්ඡාවන් තම දෙවියන් බවට ගත් පුද්ගලයාව නුඹ දුටුවෙහි ද? (ඔහු යහමග නොලබන්නෙකි යැයි) අල්ලාහ් දැනුවත්ව ඔහුව නොමගෙහි අත් හැරියේය. ඔහුගේ ශ‍්‍රවණයෙහි ද ඔහුගේ සිතෙහි ද අල්ලාහ් මුද්‍රා තැබුවේය. තවද ඔහුගේ බැල්මෙහි ආවරණයක් ඇති කළේය. එබැවින් අල්ලාහ්( ඔහුව නොමග අත් හැරියා)ට පසුව ඔහුට මග පෙන්වනුයේ කවුරුන් ද? නුඹලා (මේ පිළිබඳව) මෙනෙහි නොකරන්නෙහු ද?"/>
        <aya index="24" text="&quot;මෙය අපගේ ලෞකික ජීවිතය මිස නැත. (එහි) අපි මරණයට පත්වන්නෙමු. තවද ජීවත් වන්නෙමු. කාලය මිස වෙන කිසිවක් අපව විනාශ නොකරන්නේයැ&quot;යි ඔවුහු පැවසුවෝය. තවද ඒ පිළිබඳව ඔවුනට කිසිදු දැනුමක් නැත. ඔවුන් අනුමාන කරන්නන් මිස නැත."/>
        <aya index="25" text="අපගේ වදන් ඔවුන්ට පැහැදිලිව පාරායනය කරනු ලැබූ කල්හි, &quot;නුඹලා සත්‍යවාදීන් නම් අපගේ මුතුන් මිත්තන්ව (නැවත) ගෙන එනු&quot; යැයි කීම මිස ඔවුන්ගේ තර්කය නොවීය."/>
        <aya index="26" text="(නබිවරය) &quot;නුඹලාට ජීවය දෙන්නේ ද පසුව නුඹලාව මරණයට පත් කරන්නේ ද ඉන් පසුව කිසිදු සැකයක් නොමැති (මළවුන්) නැගිටුවනු ලබන දින නුඹලාව එක්රැස් කරන්නේ ද අල්ලාහ් යැ&quot;යි නුඹ පවසවු. නමුත් මිනිසුන්ගෙන් බොහෝ දෙනා (ඒ බව) නොදනිති."/>
        <aya index="27" text="තවද අහස්හි හා මිහිතලයෙහි ආධිපත්‍යය අල්ලාහ් සතුය. කවර දින (ලොව අවසන්) හෝරාව ඇති වන්නේද එදින අසත්‍යය කළවුන් අලාභයට පත්වන්නෝය."/>
        <aya index="28" text="(එදින විනිශ්චය සඳහා) සෑම ප‍්‍රජාවක්ම දණින් සිටිනු නුඹ දකිනු ඇත. සෑම ප‍්‍රජාවක්ම තමන්ගේ සටහන් පුස්තකය වෙත කැඳවනු ලබයි. &quot;නුඹලා කරමින් සිටි දෑ වෙනුවෙන් අද දින නුඹලාට ප‍්‍රතිඵල දෙනු ලබන්නෝය.&quot; (යැයි ඔවුනට පවසනු ලැබේ.)"/>
        <aya index="29" text="&quot;මෙය නුඹලා පිළිබඳව සත්‍යය පවසන අපගේ පුස්තකයයි. සැබැවින්ම අපි නුඹලා කරමින් සිටි දෑ සටහන් කරමින් සිටියෙමු.&quot; (යැයි ද ඔවුනට පවසනු ලැබේ.)"/>
        <aya index="30" text="විශ්වාස කොට යහකම් කළවුන් පිළිබඳව (සඳහන් කරන්නේ) නම් ඔවුන්ව ඔවුන්ගේ පරමාධිපති ඔහුගේ ආශිර්වාදයෙහි ඇතුළු කරන්නේය. පැහැදිලි ජයග‍්‍රහණය එයමය."/>
        <aya index="31" text="ප‍්‍රතික්ෂේප කළවුන් පිළිබඳව (සඳහන් කරන්නේ) නම්, &quot;මාගේ වදන් නුඹලාට පාරායනය කරනු නොලැබුවේ ද? නමුත් නුඹලා උඩඟුකම් පෑහ. නුඹලා වැරදි කරන පිරිසක්ව සිටියෙහු ය.&quot; (යැයි ඔවුනට පවසනු ලැබේ.)"/>
        <aya index="32" text="&quot;සැබැවින්ම අල්ලාහ්ගේ පොරොන්දුව සැබෑවකි. තවද එම (ලොව අවසන්) හෝරාව පිළිබඳව කිසිදු සැකයක් නැත&quot; යැයි (නුඹලාට) කියනු ලැබූ විට. &quot;එම (ලොව අවසන්) හෝරාව කුමක් දැ'යි අපි නොදනිමු. අපි අනුමානය කරන්නන් මිස නැත. තවද අපි තරයේ විශ්වාස කරන්නන් ද නොවෙමු&quot; යැයි නුඹලා පැවසුවෙහුය."/>
        <aya index="33" text="ඔවුන් කළ දෑ හි නපුර ඔවුනට හෙළි විය. ඔවුන් සමච්චල් කරමින් සිටි දෑ(දඬුවම) ඔවුන්ව වෙළා ගත්තේය."/>
        <aya index="34" text="&quot;නුඹලාගේ මෙදින හමුවීම නුඹලා අමතක කළාක් මෙන් මෙදින අපි නුඹලාව ද අමතක කරන්නෙමු. තවද නුඹලාගේ නවාතැන (නිරා) ගින්නයි. තවද නුඹලාට උදව්කරුවන් කිසිවෙකු නැත&quot; යැයි (ඔවුනට) එදින කියනු ලැබේ."/>
        <aya index="35" text=" මෙය(දඬුවම), නුඹලා අල්ලාහ්ගේ වදන් සරදමකට ගෙන මෙලොව ජීවිතය නුඹලාව රවටා දැමීම හේතුවෙනි. එබැවින් එදින ඔවුන් එයින් බැහැර කරනු නොලැබේ. තවද (අල්ලාහ්ව) තෘප්තියට පත් කරන මෙන් ඔවුන්ගෙන් ආයාචනා කරනු නොලබති."/>
        <aya index="36" text=" අහස්හි පරමාධිපති වූ ද මිහිතලයේ පරමාධිපති වූ ද විශ්වයේ පරමාධිපති වූ අල්ලාහ්ටමය සියලු ප‍්‍රශංසා හිමි වන්නේ."/>
        <aya index="37" text="අහස්හි හා මිහිතලයේ ඉමහත් ආඩම්බරය ඔහුටම හිමිය. ඔහු අති බලසම්පන්නය සර්වප‍්‍රඥාවන්තය."/>
    </sura>
    <sura index="46" name="">
        <aya index="1" text="හා මීම්."/>
        <aya index="2" text="අති බලසම්පන්න සර්ව ප‍්‍රඥාවන්ත අල්ලාහ්ගෙන් මෙම ධර්ම පුස්තකය පහළ කෙරිණි."/>
        <aya index="3" text="අහස් ද මිහිතලය ද ඒ දෙක අතර ඇති දෑ ද සත්‍යයෙන් යුතුව හා නියමිත කලකට මිස අපි නොමැව්වෙමු. එහෙත් ප‍්‍රතික්ෂේප කළවුන් ඔවුනට අවවාද කරනු ලැබූ දැයින් පිටුපා යන්නන් වෙති."/>
        <aya index="4" text=" (නබිවරය,) පවසවු. &quot;අල්ලාහ් හැර නුඹලා ඇයැද සිටින දෑ පිළිබඳව නුඹලා අවධානය කළෙහු ද? මිහිතලයෙන් ඔවුන් මැව්වේ කුමක් දැ'යි මා හට නුඹලා පෙන්වවු. නැත්නම් අහස් (නිර්මානය කිරීමෙ)හි ඔවුනට කොටසක් හිමි ද? නුඹලා සත්‍යවන්තයින් වන්නේ නම් මෙයට පෙර වූ ධර්ම පුස්තකයක් හෝ (එහි තිබූ) ඥානයෙන් වූ සළකුනක් හෝ මා වෙත ගෙන එවු.&quot;"/>
        <aya index="5" text="තවද අල්ලාහ් හැර (මළවුන්) නැගිටුවනු ලබන දිනය දක්වා තමන්ට පිළිතුරු නොදෙන වෙනෙකෙකුගෙන් අයැදින්නාට වඩා දැඩි මුළා වූවෙකු කවරෙකු ද? තවද ඔවුන් මොවුන්ගේ අයැදීම පිළිබඳව අනවධානියෝ වෙති."/>
        <aya index="6" text="තවද මිනිසුන් (විනිශ්චය දිනයෙහි) එක් රැස් කරනු ලැබූ විට ඔවුන්(අයැදිනු ලැබූ දෙවිවරුන්) මොවුන්ට(ඇයැදින්නන්ට) සතුරන් වන්නෝය. තවද ඔවුන් (තමන් වෙත කළ) මොවුන්ගේ නැමදීම පිළිබඳව ප‍්‍රතික්ෂේප කරන්නන් වන්නෝය."/>
        <aya index="7" text=" ඔවුනට අපගේ වදන් පැහැදිලිව පාරායනා කරනු ලැබූ අවස්ථාවේ, ප‍්‍රතික්ෂේප කළ ඔවුන් වෙත සත්‍යය(අල් කුර්ආනය) පැමිණි විට මේ පිළිබඳව ඔවුන් &quot;මෙය පැහැදිලි හූනියමක් යැ&quot;යි පවසති."/>
        <aya index="8" text=" එසේ නැතහොත් &quot;මොහු එය ගෙතුවේ යැ&quot;යි ඔවුහු පවසන්නෝ ද? (නබිවරය,) පවසවු &quot;මා එය ගෙතුවේ නම් අල්ලාහ්ගෙන් වූ (දඬුවම්) කිසිවකින් මා (ආරක්ෂා කිරීම) සඳහා නුඹලාට නොහැක්කේමය. කවර විෂයක නුඹලා නියැළී සිටින්නෙහු ද ඒ පිළිබඳව ඔහු මැනවින් දන්නාය. මා හා නුඹලා අතර සාක්ෂිකරුවෙකු වශයෙන් ඔහු ප‍්‍රමාණවත්ය. තවද ඔහු අති ක්ෂමාශීලීය පරම කරුණාභරිතය.&quot;"/>
        <aya index="9" text=" (නබිවරය,) පවසවු. 'රසූල්වරුන්' අතුරින් මා නවකයෙකු නොවෙමි. තවද මා හට හෝ නුඹලා හට කුමක් සිදු කරනු ලබන්නේ දැ'යි මම නොදනිමි. මා වෙත 'වහී'(දේව පණිවිඩ) මගින් දන්වනු ලැබූ දෑ මිස මම අනුගමනය නොකරමි. තවද පැහැදිලි වූ අවවාද කරන්නෙකු මිස මම නොවෙමි.&quot;"/>
        <aya index="10" text=" ('ඉස්රාඊල්ගේ' දරුවන් වන යුදෙව්වනී,) 'නුඹලා අවධානය කළෙහු ද? මෙය(අල් කුර්ආනය) අල්ලාහ්ගෙන් (පහළ) වී, ඉස්රාඊල්ගේ දරුවන්ගෙන් සාක්ෂිකරුවෙක් මෙ(ම අල් කුර්ආන)ය හා සමාන දෙයකට('තව්රාතයට') ද සාක්ෂි දරා ඔහු (අල් කුර්ආනය) විශ්වාස කරමින් සිටිය දී නුඹලා ප‍්‍රතික්ෂේප කරමින් උඩඟුවෙන් සිටින්නේ නම් (නුඹලා කෙතරම් මහා අපරාධිතයින් ද?) යැයි (නබිවරය, ඔවුනට) පවසවු, සැබැවින්ම අල්ලාහ් අපරාධකාර ජනයාට යහමග පෙන්වන්නේ නැත."/>
        <aya index="11" text="ප‍්‍රතික්ෂේප කළවුන්, විශ්වාස කළවුන් පිළිබඳව &quot;(ඇත්තෙන්ම) මෙ(ම ධර්ම)ය යහපත් වූයේ නම් ඒ වෙත ඔවුන්(විශ්වාසවන්තයින්) අපට පූර්වගාමීන් නොවනු ඇතැ&quot;යි පවසති. තවද ඔවුහු මෙමගින් යහ මග නොලැබූ කල්හි &quot;මෙය පුරාණ (කාලයේ) අසත්‍යයක් යැ&quot;යි පවසති."/>
        <aya index="12" text=" මෙ(ම අල් කුර්ආන)යට පෙර 'මූසාගේ' ධර්ම පුස්තකය යහමග පෙන්වන්නක් හා කරුණාවක් වශයෙන් විය. තවද මෙය අපරාධ කළවුන්ට අවවාද කරනු පිණිස අරාබි භාෂාවෙන් වූ, (පෙර ධර්ම පුස්තක) සත්‍යය කරන්නා වූ ධර්ම පුස්තකයකි. තවද (එය) දැහැමියන්ට ශුභාරංචියකි."/>
        <aya index="13" text=" සැබැවින්ම &quot;අපගේ පරමාධිපති අල්ලාහ්&quot; යැයි පවසා පසුව එහි ස්ථාවරව සිටියවුන් (පිළිබඳව නම්) ඔවුනට (කිසිඳු) බියක් නැත. තවද ඔවුන් දුක් නොවෙති."/>
        <aya index="14" text=" ඔවුහු ස්වර්ගයේ සගයින්ය. ඔවුහු එහි සදාතනිකයෝ වෙති. (මෙය) ඔවුන් කරමින් සිටි දැයට ප‍්‍රතිඵලයක් වශයෙනි."/>
        <aya index="15" text=" තවද මිනිසාට තම දෙමාපියන් සමග යහ අයුරින් කටයුතු කරන ලෙස අපි අණ කළෙමු. ඔහුගේ මව ඔහුව ඉතා අසීරුවෙන් (කුසේ) ඉසිලුවාය. තවද ඉතා අසීරුවෙන් ඔහුව ප‍්‍රසූත කළාය. තවද ඔහුව (මව් කුසේ) ඉසිලීම හා ඔහුට කිරි පොවා නැවැත්වීම(ට අදාළ කාලය) මාස තිහකි. ඔහු පරිණතභාවයට පත් වී වසර හතළිහ ඉක්ම වූ විට &quot;මාගේ පරමාධිපතියාණනි, මා කෙරෙහි ද මාගේ දෙමාපියන් කෙරෙහි ද නුඹ ප‍්‍රදානය කළ නුඹගේ භාග්‍යය සඳහා මා කෘතවේදී වීමටත් නුඹ තෘප්තියට පත් වන යහකම් කිරීමටත් මා යොමු කරනු මැනව!තවද මා වෙනුවෙන් මාගේ පරපුර සැදැහැමියන් කරවනු මැනව! සැබැවින්ම මම ඔබ වෙත පශ්චාත්තාප වෙමි. තවද සැබැවින්ම මම (ඔබට) අවනතවන්නන්ගෙන් කෙනෙකු වෙමි.&quot; යැයි පවසති."/>
        <aya index="16" text=" ඔවුන් කවුරුන්ද යත් ඔවුන් කළ දැයින් ඉතා අලංකාර දෑ ඔවුන්ගෙන් අප පිළිගෙන ඔවුන්ගේ පාපකම් අප නොසලකා හැර දැමූ අය වෙති. (මොවුන්) ස්වර්ගවාසීන් අතරෙහිය. (මෙය) මොවුනට ප‍්‍රතිඥා කරනු ලබමින් තිබූ සත්‍ය ප‍්‍රතිඥාවකි."/>
        <aya index="17" text="තවද යමෙකු තම දෙමාපියන් අමතා &quot;නුඹලා දෙදෙනාට 'චී' (යනුවෙන් නින්දා සහගතව පවසා), මා (මිනීවළෙන්) බැහැර කරනු ලබනු ඇතැයි නුඹලා දෙදෙනා මට ප‍්‍රතිඥා දෙන්නෙහු ද? සැබැවින්ම මට පෙර පරම්පරාවන් ගණනාවක් ඉකුත් වී ගොස් ඇත (ඔවුන් කිසිවෙක් මිනීවළෙන් බැහැර කරනු නොලැබිණ)&quot; යැයි පැවසුවේය. ඔවුන් දෙදෙනා අල්ලාහ්ගෙන් සරණ පතමින් &quot;නුඹට විනාශය අත් වේවා! (සත්‍යය) නුඹ විශ්වාස කරවු. සැබැවින්ම අල්ලාහ්ගේ ප‍්‍රතිඥාව සත්‍යයකි&quot; (යැයි පැවසූවෝය). එවිට ඔහු &quot;මෙය පැරැන්නන්ගේ ගෙතූ කතා මිස නැතැ&quot;යි පැවසුවේය."/>
        <aya index="18" text=" ඔවුන් කවුරුන්ද යත් 'ජින්වරුන්' හා මිනිසුන් අතුරින් ඔවුනට පෙර ඉකුත් වී ගිය ප‍්‍රජාවන් (කෙරෙ)හි (වූ දඬුවමේ) වදන තමන් කෙරෙහි ද නියම වූවන් වෙති. සැබැවින්ම මොවුන් අලාභවන්තයින් වූහ."/>
        <aya index="19" text=" තවද සෑම කෙනෙකුටම ඔවුන් කළ දැයට අනුව තරාතිරම් ඇත. ඔවුන්ගේ ක‍්‍රියාවන් සඳහා ඔහු ඔවුනට ඵලවිපාක පිරිනමන්නේය. තවද ඔවුහු (කිසිදු) අසාධාරණයකට ලක් නොවන්නෝය."/>
        <aya index="20" text="&quot;නුඹලාගේ යහපත් දෑ(හි ප‍්‍රතිඵල) නුඹලාගේ ලෞකික ජීවිතයෙහි නුඹලා (භුක්ති විඳ) හැර දමා ගියෝය. තවද එහි නුඹලා සැප වින්දෝය. එබැවින් යුක්තියෙන් තොරව මිහිතලයෙහි නුඹලා උඩඟුකම් පාමින් සිටි හෙයින් ද පාපකම් කරමින් සිටි හෙයින් ද අද දින නින්දිත දඬුවම නුඹලාට ප‍්‍රතිවිපාක වශයෙන් දෙනු ලබන්නෝය.&quot; යැයි ප‍්‍රතික්ෂේප කළවුන්ව නිරයට ඉදිරිපත් කරනු ලබන දින (පවසනු ලැබේ.)"/>
        <aya index="21" text="(නබිවරය,) 'ආද්( 'සමූහයා'ගේ) සහෝදරයා (වන 'හූද්'), වැලි වැටියෙහි (ජීවත් වූ) තම සමූහයාට ඔහු අවවාද කළ අවස්ථාව' නුඹ සිහිපත් කරවු. &quot;අල්ලාහ් හැර අන් කිසිවෙකුට නොනමදිවු. සැබැවින්ම මම නුඹලා කෙරෙහි වූ මහත් වූ දිනයක දඬුවම (පිළිබඳව) බිය වන්නෙමි.&quot; යැයි ඔහුට පෙර ද ඔහුට පසුව ද අවවාද කරුවන් (අවවාද කර) ඉකුත් වී ගියෝය."/>
        <aya index="22" text="&quot;අපගේ දෙවිවරුන්ගෙන් අපව හැරවීමට නුඹ අප වෙත පැමිණියෙහි ද? නුඹ සත්‍යවාදීන් අතුරින් වූයෙහි නම් නුඹ අපට ප‍්‍රතිඥා දුන් දෑ(දඬුවම) ගෙන එවු&quot; යැයි ඔවුහු පැවසුවෝය."/>
        <aya index="23" text="&quot;සැබැවින්ම (මේ පිළිබඳව) දැනුම ඇත්තේ අල්ලාහ් සතුවයි. තවද කවර දෙයක් සමග මා එවනු ලැබුවේ ද එය මා නුඹලාට දන්වා සිටිමි. නමුත් මා නුඹලාව අඥාන ලෙස කටයුතු කරන පිරිසක් ලෙස දකින්නෙමි&quot; යැයි ඔහු පැවසුවේය."/>
        <aya index="24" text=" එබැවින් ඔවුන්ගේ මිටියාවත් දෙස ළඟා වන වලාකුළක් ලෙස එය ඔවුන් දුටු විට 'එය අපට වැසි වස්සන වලාකුළක්' යැයි ඔවුහු පැවසුවෝය. එසේ නොව, එය නුඹලා කවර දෙයක් පිළිබඳව ඉක්මන් වූයේ ද එයයි. (එය) සුළඟකි. වේදනීය දඬුවමක් එහි ඇත."/>
        <aya index="25" text="එය(සුළඟ) එහි පරමාධිපතිගේ නියෝගය අනුව සියලු දැය සුනුවිසුනු කළේය. එබැවින් ඔවුන් විසූ ප‍්‍රදේශ හැර (අන් කිසිවක්) දක්නට නොලැබෙන පරිදි ඔවුන් වූහ. මෙලෙසය අපි වැරදිකාර පිරිසට ප‍්‍රතිවිපාක දෙනුයේ."/>
        <aya index="26" text="තවද (මක්කා වැසියනි,) අප නුඹලාට ලබා නොදුන් පහසුකම් සැබැවින්ම ඔවුනට අපි එහි (ලබා දී) ස්ථාපිත කළෙමු. තවද ඔවුනට ශ‍්‍රවණ ද දෘෂ්ටි ද හදවත් ද අපි ඇති කළෙමු. නමුත් ඔවුන් අල්ලාහ්ගේ සංඥාවන් ප‍්‍රතික්ෂේප කරමින් සිටි හෙයින් ඔවුන්ගේ ශ‍්‍රවණය ද ඔවුන්ගේ දෘෂ්ටි ද ඔවුන්ගේ හදවත් ද ඔවුනට කිසිවකින් ප‍්‍රයෝජනවත් නොවීය. ඔවුන් කවර දෙයක් පිළිබඳව සමච්චල් කරමින් සිටියේ ද එය ඔවුන්ව වෙළා ගත්තේය."/>
        <aya index="27" text="තවද නුඹලා අවට තිබූ ගම්මාන අතුරින් (ඇතැම් ගම්මාන) සැබැවින්ම අපි විනාශ කළෙමු. ඔවුන් (ප‍්‍රතික්ෂේපයෙන්) නැවත හැරී එනු පිණිස අපි සංඥාවන් විවිධාකාරයෙන් දුනිමු."/>
        <aya index="28" text=" එවිට (තමන්ව අල්ලාහ් වෙත) සමීප කරනු පිණිස අල්ලාහ් හැර ඔවුන් ගත් දෙවිවරුන් ඔවුන්ට උදවු නොකළේ මන්ද? නමුත් ඔවුන්(දෙවිවරුන්) ඔවුන්ව මග හැර ගියෝය. තවද එය ඔවුන්ගේ මුසාවකි. තවද එය ඔවුන් ගොතමින් සිටි දැයකි."/>
        <aya index="29" text="(නබිවරය,) අල් කුර්ආනයට සවන් දෙන 'ජින්වරුන්' අතුරින් පිරිසක් අපි නුඹ වෙත යොමු කළ අවස්ථාව (සිහිපත් කරවු). ඔවුන් එහි පැමිණි කල්හි &quot;නිහඬ වවු&quot; යැයි ඔවුහු (එකිනෙකාට) පැවසුවෝය. (අල් කුර්ආනය පාරායනය) අවසන් කරනු ලැබූ විට අවවාද කරන්නන් ලෙස තම සමූහයා වෙත හැරී ගියෝය."/>
        <aya index="30" text="&quot;අපගේ සමූහයාණනි, සැබැවින්ම අපි ධර්ම පුස්තකයකට සවන් දුන්නෙමු. (එය) එයට පෙර ඇති දෑ තහවුරු කරමින් 'මූසාට' පසුව පහළ කරනු ලැබූවකි. එය සත්‍යය හා ඍජු මාර්ගය වෙත රැගෙන යන්නේය.&quot; යැයි ඔවුහු පැවසුවෝය."/>
        <aya index="31" text="අපගේ සමූහයිනි, අල්ලාහ්ගේ කැඳවුම්කරුට පිළිතුරු දෙවු. තවද ඔහුව විශ්වාස කරවු. (එසේ නුඹලා කළ විට අල්ලාහ් වන) ඔහු නුඹලාගේ පාපයන් සඳහා නුඹලාට ක්ෂමාව පිරිනමනු ඇත. තවද වේදනීය දඬුවමින් නුඹලාව ඔහු ආරක්ෂා කරනු ඇත."/>
        <aya index="32" text=" කවරෙකු අල්ලාහ්ගේ කැඳවුම්කරුට පිළිතුරු නොදෙන්නේ ද ඔහු මිහිතලයෙහි (අල්ලාහ්ව) නොහැකියාවට පත් කරන්නෙකු නොවන්නේය. තවද ඔහු(අල්ලාහ්) හැර ඔහුට වෙනත් උදවුකරුවන් නොමැත. ඔවුහු පැහැදිලි මුළාවෙහිය."/>
        <aya index="33" text=" සැබැවින්ම අහස් හා මිහිතලය මැවූ තවද ඒවා මැවීම මගින් වෙහෙසට පත් නොවූ අල්ලාහ්, මළවුන්ට ප‍්‍රාණය දීමට ශක්තිය ඇත්තා බව ඔවුන් නොදකින්නෝ ද? එසේ (නුඹලා සිතන පරිදි) නොව සැබැවින්ම ඔහු සියලු දෑ කෙරෙහි අති බලසම්පන්නය."/>
        <aya index="34" text=" තවද ප‍්‍රතික්ෂේප කළවුන්ව නිරා(ගින්න) වෙතට ඉදිරිපත් කරනු ලබන දින &quot;මෙය සත්‍යය නොවේ ද?&quot; (යැයි ඔවුන්ගෙන් විමසනු ලැබූ විට) &quot;එසේය, අපගේ පරමාධිපති මත දිවුරමින් (එය සත්‍යයකි)&quot; යැයි ඔවුහු පවසති. &quot;එසේ නම් නුඹලා ප‍්‍රතික්ෂේප කරමින් සිටි දෑ හේතුවෙන් (මෙම) දඬුවම රස විඳිවු&quot; යැයි ඔහු(අල්ලාහ්) පවසයි."/>
        <aya index="35" text=" තවද (නබිවරය,) 'රසූල්වරුන්' අතුරින් 'උලුල් අzස්ම්වරුන්' ඉවසුවාක් මෙන් නුඹ ද ඉවසවු. තවද (ප‍්‍රතික්ෂේපක) ඔවුන්(ට අත්වන දඬුවම) පිළිබඳව ඉක්මන් නොවවු. සැබැවින්ම ඔවුන්ට ප‍්‍රතිඥා කරනු ලැබූ දෑ ඔවුන් දකින දින ඔවුන් (මිහිතලයෙහි) එක් දහවලින් මොහොතක් මිස ඔවුන් රැඳී නොසිටියාක් මෙන්ය. (අල් කුර්ආනය ඔවුනට) දැනුම් දීමකි. පාපතර පිරිස මිස (අන් කිසිවෙක්) විනාශ කරනු (නො)ලබන්නේ ද?"/>
    </sura>
    <sura index="47" name="">
        <aya index="1" text="ප‍්‍රතික්ෂේප කළවුන් හා අල්ලාහ්ගේ මාර්ගයෙන් (ජනයා) වළක්වන්නන් (වන) ඔවුන්ගේ කි‍්‍රයාවන් ඔහු(අල්ලාහ්) නිෂ්ඵල කළේය."/>
        <aya index="2" text="තවද විශ්වාස කර දැහැමි කි‍්‍රයාවන් කළවුන් හා 'මුහම්මද්' වෙත පහළ කරනු ලැබූ දෑ ඔවුන්ගේ පරමාධිපතිගෙන් වූ සත්‍යය බව විශ්වාස කළවුන් (වන) ඔවුන්ගේ දුෂ්ටකම් ඔහු(අල්ලාහ්) ඔවුන්ගෙන් ඉවත් කර ඔවුන්ගේ තත්ත්වය (දුෂ්ටකම් ඇති නොවන අයුරින්) නිසියාකාරව හැඩ ගස්වන්නේය."/>
        <aya index="3" text=" එය සැබැවින්ම ප‍්‍රතික්ෂේප කළවුන් අසත්‍යය අනුගමනය කළ හේතුවෙන් ද විශ්වාස කළවුන් ඔවුන්ගේ පරමාධිපතිගෙන් වූ සත්‍යය(අල් කුර්ආනය) අනුගමනය කළ හේතුවෙන් ද වේ. එලෙසය අල්ලාහ් ජනයාට ඔවුන්ගේ උපමාව ගෙන හැර දක්වනුයේ."/>
        <aya index="4" text="එබැවින් (නුඹලාට එරෙහිව යුද වදින්නා වූ) ප‍්‍රතික්ෂේප කළවුන්ව නුඹලා (යුද පිටියෙහි) හමු වූයේ නම් නුඹලා ඔවුන්ව යටත් කර ගන්නා තුරු (ඔවුන්ගේ) බෙලි ගසා දමවු. පසුව (ඉතිරි වූවන් සිරකරුවන් ලෙස පත් කර ඔවුන්ව) දඬුකඳෙහි ගැට ගසවු. යුද්ධය එහි බර බිම හෙළන තුරු (යුද කරවු.) පසුව අනුග‍්‍රහයක් වශයෙන් හෝ වන්දියක් වශයෙන් හෝ (ඔවුන්ව නිදහස් කරවු). මෙයයි (අල්ලාහ්ගේ විධානය).තවද අල්ලාහ් අභිමත කළේ නම් (යුද්ධයකින් තොරව) ඔවුනට විපාක දෙන්නට තිබුණි. එනමුත් ඔහු (නුඹලාට යුද කිරීමට අණ කළේ) නුඹලාගෙන් ඇතැමුන්ව තවත් ඇතැමුන් මගින් පරීක්ෂා කරනු පිණිසය. තවද කවුරුන් අල්ලාහ්ගේ මාර්ගයේ ඝාතනය කරනු ලැබුවේද ඔවුන්ගේ යහකම් ඔහු නිෂ්ඵල නොකරන්නේමය."/>
        <aya index="5" text="ඔවුන්ව ඔහු යහමග රැගෙන ගොස් ඔවුන්ගේ තත්ත්වය සංශෝධනය කරනු ඇත."/>
        <aya index="6" text=" තවද ඔහු ඔවුන්ව දැනුවත් කොට තිබූ ස්වර්ගයට ඔවුන්ව ඇතුළු කරනු ඇත."/>
        <aya index="7" text="විශ්වාස කළවුනි, නුඹලා අල්ලාහ්(ගේ දහම)ට උදවු කරන්නේ නම් ඔහු නුඹලාට උදවු කරනු ඇත. තවද නුඹලාගේ පාද ස්ථිර කරනු ඇත."/>
        <aya index="8" text="තවද කවුරුන් ප‍්‍රතික්ෂේප කළේද ඔවුන්ට අභාග්‍යයයි. තවද ඔවුන්ගේ (යහ)කි‍්‍රයාවන් ඔහු නිශ්ඵල කරනු ඇත."/>
        <aya index="9" text="එය ඔවුන් අල්ලාහ් පහළ කළ දෑ (වන අල් කර්ආනය) පිළිකුල් කළ හෙයිනි. එබැවින් ඔවුන්ගේ (යහ) කි‍්‍රයාවන් ඔහු නිෂ්ඵල කළේය."/>
        <aya index="10" text="ඔවුන් මිහිතලයෙහි ගමන් කර (ප‍්‍රතික්ෂේපක සමූහයන්ගෙන්) ඔවුනට පෙර විසූවන්ගේ අවසානය කෙසේ වූයේ දැයි නොදුටුවේ ද? අල්ලාහ් ඔවුන් කෙරෙහි දරුණු විනාශයක් ඇති කළේය. ප‍්‍රතික්ෂේපකයින්ට ද මෙලෙසම හිමිය."/>
        <aya index="11" text=" එය, අල්ලාහ් විශ්වාස කළවුන්ගේ උදව්කරු හෙයින් ද ප‍්‍රතික්ෂේපකයින් (වන) ඔවුන්ට උදව්කරුවෙකු නොමැති හෙයින් ද වේ."/>
        <aya index="12" text="සැබැවින්ම කවුරුන් විශ්වාස කොට දැහැමි කි‍්‍රයා කළේද අල්ලාහ් ඔවුන්ව (ස්වර්ග) උයන් වලට ඇතුළු කරවන්නේය. ඊට යටින් ගංගාවෝ ගලා බසිති. තවද කවුරුන් ප‍්‍රතික්ෂේප කළේද ඔවුන් (ලෞකික) වින්දනයන් ලබමින් ද පශුකුලයට අයත් (ගවයන්, එළුවන් වැනි) සතුන් අනුභව කරන්නාක් මෙන් අනුභව කරමින් ද සිටිති. තවද (නිරා) ගින්න ඔවුන්ට හිමි අවසාන ලැගුම් ගන්නා ස්ථානයයි."/>
        <aya index="13" text="තවද (නබිවරය,) නුඹව බැහැර කළ නුඹගේ නගරයට වඩා ශක්තියෙන් ඉතා දැඩි වූ කොතෙක්දෝ නගරයන් විය. අපි (එහි වාසය කළ) ඔවුන්ව ද විනාශ කර දැමුවෙමු. එවිට ඔවුන්ට කිසිදු උදවුකරුවෙකු නොවීය."/>
        <aya index="14" text=" එබැවින් කවරෙකු තම පරමාධිපතිගෙන් වූ පැහැදිලි සාධකයන් මත සිටින්නේ ද ඔහු, කවරෙකු තම නරක කි‍්‍රයාවන් තමන්ට අලංකාර ලෙස පෙන්වනු ලැබ තමන්ගේ මනෝ ඉච්ඡාවන් අනුගමනය කළ අය මෙන් වන්නේ ද?"/>
        <aya index="15" text=" බිය භක්තිකයින්ට ප‍්‍රතිඥා දෙනු ලැබූ (ස්වර්ග) උයනෙහි වර්ණනය (මෙයයි.) එහි වෙනස් නොවන (පිවිතුරු) ජලයෙන් වූ ගංගාවන්ද රසය වෙනස් නොවන කිරි වලින් වූ ගංගාවන්ද පානය කරන්නන්ට මිහිර ඇති කරවන අමෘතයෙන් වූ ගංගාවන්ද පිරිසිදු මී පැණි වලින් වූ ගංගාවන්ද වේ. තවද එහි ඔවුන්ට සෑම පලතුරු වර්ගයක්ම හා ඔවුන්ගේ පරමාධිපතිගෙන් වූ පාප ක්ෂමාව ද වේ. (ස්වර්ගයෙහි සදාකල් වෙසෙන) මොවුන් (නිරා) ගින්නේ සදා කල් වෙසෙන, උතුරන ජලය බීමට දෙනු ලබන අය මෙන් වේද? එවිට එය ඔවුන්ගේ බඩවැල් කෑලි බවට පත් කරයි."/>
        <aya index="16" text="තවද (නබිවරය,) ඔවුන් අතුරින් නුඹට සවන් දෙන්නන්ද සිටිති. ඔවුන් නුඹගෙන් බැහැර ව ගිය කල්හි &quot;දැන් මද වේලාවකට පෙර ඔහු පැවසුවේ කුමක්දැ&quot;යි දැනුම දෙනු ලැබූවන්ගෙන් විමසති. අල්ලාහ් කවුරුන්ගේ සිත් තුළ මුද්‍රා තැබුවේද තවද (කවුරුන්) තමන්ගේ මනෝ ඉච්ඡාවන් අනුගමනය කළේද ඔවුන් මොවුන්මය."/>
        <aya index="17" text="තවද කවුරුන් යහ මග ලැබුවේ ද ඔහු(අල්ලාහ්) ඔවුනට යහ මග වර්ධනය කරන්නේය. තවද ඔවුනට ඔවුන්ගේ බිය භක්තිය පිරිනමන්නේය."/>
        <aya index="18" text="එබැවින් ඔවුන්(ප‍්‍රතික්ෂ්පකයින් ලොව අවසන්) හෝරාව තමන් වෙත අනපේක්ෂිතව පැමිණීම මිස අන් කිසිවක් බලාපොරොත්තු වන්නේද? නමුත් දැනටම එහි (ඇතැම්) සලකුණු පැමිණ ඇත. එසේනම් එය(අවසන් හෝරාව) ඔවුන් වෙත පැමිණියේ නම් ඔවුන් (ඒ පිළිබඳව එදින) සිහි කිරීමෙන් ඔවුනට කුම(න ඵල)ක් ද?"/>
        <aya index="19" text="එබැවින් (නබිවරය,) සැබැවින්ම අල්ලාහ් හැර (නැමදුමට) අන් දෙවියෙකු නොමැති බව දැන ගනිවු. තවද නුඹගේ වැරදි සඳහා ද විශ්වාසිකයින් හා විශ්වාසිකාවන් (ගේ පාපයන්) සඳහා ද පාප ක්ෂමාව අයැදිවු. තවද නුඹලා (කාර්‍යබහුලව) තැනින් තැනට ගමන් කිරීම හා (විවේකීව) නුඹලා ලැගුම් ගන්නා ස්ථානය අල්ලාහ් මැනවින් දන්නේය."/>
        <aya index="20" text="තවද &quot;(නව) සූරාවක් පහළ කරනු ලැබිය යුතු නොවේදැ&quot;යි විශ්වාස කළවුන් පවසති. (එලෙස) පැහැදිලි නිරවුල් සූරාවක් පහළ කරනු ලැබ, එහි යුද්ධ කිරීම පිළිබඳව සඳහන් කරනු ලැබ තිබුණේ නම්, කවරෙකුගේ හදවත්හි ව්‍යාධියක් ඇත්තේ ද මරණය හේතුවෙන් සිහිමුර්ජා වූවෙකු බලන්නාක් මෙන් ඔවුන් ද නුඹ දෙස බලනු නුඹ දකින්නෙහිය. එබැවින් (අල්ලාහ්ගේ දඬුවම) ඔවුනට වඩා සුදුස වන්නේය."/>
        <aya index="21" text=" අවනත වීම සහ යහ අයුරින් කතා කිරීම (ඔවුනට යහපත්)ය. එබැවින් (යුද්ධ කිරීමේ) විෂය ස්ථීර වූ කල්හි ඔවුන් අල්ලාහ්ට සත්‍ය ලෙස කි‍්‍රයා කළේ නම්, එය ඔවුන්ට යහපත් වන්නේය."/>
        <aya index="22" text=" එබැවින් (ආත්ම වංචනිකයිනි,) නුඹලා පිටු පෑවේ නම්, (එමගින්) නුඹලා මිහිතලයෙහි කලහකම් පතුරුවා ඥාතීත්වය සිඳ දමන්නට තැත් කරන්නෙහු ද? (ඒ බව නුඹලා වටහා නොගන්නේ ද?)"/>
        <aya index="23" text=" අල්ලාහ් ශාප කළවුන් ඔවුන්මය. එබැවින් ඔහු (යහ දෑ ඇසීමෙන්) ඔවුන්ව බිහිරි කර, (යහ දෑ දැකීමෙන්) ඔවුන්ගේ දෘෂ්ටීන් අන්ධ කළේය."/>
        <aya index="24" text=" ඔවුන් අල් කුර්ආනය පරිශීලනය නොකරන්නෙහු ද? නැතහොත් (ඔවුන්ගේ) හදවත් මත අගුල් දමා (වසා) ඇත් ද?"/>
        <aya index="25" text=" තමන්ට යහමග පැහැදිලි වූ පසුව සැබැවින්ම කවුරුන් පිටුපා (දහමෙන්) හැරී යන්නේ ද ඔවුන්ට 'ෂෙයිතාන්' (ඔවුන්ගේ ක‍්‍රියාවන්) අලංකාර කර ඔවුන්ට (තම) ආශාවන් දීර්ඝ කළේය."/>
        <aya index="26" text=" එය( එනම් ආත්ම වංචනිකයින් නොමග යෑම) ඔවුන් අල්ලාහ් පහළ කළ දැය( වූ අල් කුර්ආනය) පිළිකුල් කළවුන්( වන යුදෙව්වන්) අමතා &quot;අපි ඇතැම් කරුණු වල දී නුඹලාට අවනත වන්නෙමු&quot; යැයි පැවසූ හෙයිනි. ඔවුන්ගේ රහස් අල්ලාහ් දන්නේය."/>
        <aya index="27" text=" එබැවින් ඔවුන්ගේ මුහුණු වලට හා ඔවුන්ගේ පසුපසට පහර දෙමින් ඔවුන්ගේ ප‍්‍රාණය 'මලක්වරුන්' අත්පත් කර ගත් කල්හි කෙසේ වීද?"/>
        <aya index="28" text=" එය සැබැවින්ම ඔවුන් අල්ලාහ්ට කෝපය ඇති කර වන දෑ අනුගමනය කොට ඔහුගේ තෘප්තිය(ට හේතු වූ දෑ) පිළිකුල් කළ හෙයිනි. එබැවින් ඔහු ඔවුන්ගේ (යහ) කි‍්‍රයාවන් නිෂ්ඵල කළේය."/>
        <aya index="29" text="කවුරුන්ගේ හදවත්හි ව්‍යාධියක් ඇත්තේ ද ඔවුන් ඔවුන්ගේ ද්වේෂයන් අල්ලාහ් හෙළිදරව් නොකරනු ඇතැයි සිතන්නේද?"/>
        <aya index="30" text="(නබිවරය,) අපි අභිමත කළේ නම් ඔවුන්ව නුඹට පෙන්වන්නට තිබුණි. එවිට ඔවුන්ගේ සලකුණු මගින් නුඹ ඔවුන්ව හඳුනා ගනු ඇත. තවද සැබැවින්ම නුඹ කතා ලීලාවෙන් ද ඔවුන්ව හඳුනා ගනු ඇත. තවද නුඹලාගේ ක‍්‍රියාවන් අල්ලාහ් දන්නේය."/>
        <aya index="31" text="තවද නුඹලා අතුරින් (අපගේ මගෙහි) ජිහාද්(ප්‍රයත්න) කරන්නන් හා ඉවසිලි වන්තයින් ගැන අපි දැන ගන්නා තුරු සැබැවින්ම අපි නුඹලාව පරීක්ෂා කරන්නෙමු. තවද අපි නුඹලාගේ තොරතුරු පරීක්ෂා කරන්නෙමු."/>
        <aya index="32" text="සැබැවින්ම ඔවුන්ට යහමග පැහැදිලි වීමෙන් පසුව කවුරුන් ප‍්‍රතික්ෂේප කර අල්ලාහ්ගේ මාර්ගයෙන් (ජනයා) වළක්වා 'රසූල්වරයාට' පටහැණිව ක‍්‍රියා කළේ ද ඔවුන් අල්ලාහ්ට කිසිඳු හානියක් සිදු කළ නොහැක්කේමය. තවද ඔහු(අල්ලාහ්) ඔවුන්ගේ ක‍්‍රියාවන් නිෂ්ඵල කරනු ඇත."/>
        <aya index="33" text=" විශ්වාස කළවුනි, නුඹලා අල්ලාහ්ට අවනත වවු. තවද රසූල්වරයාට ද අවනත වවු. තවද නුඹලාගේ කි‍්‍රයාවන් නිශ්ඵල කර නොගනිවු."/>
        <aya index="34" text=" සැබැවින්ම කවුරුන් ප‍්‍රතික්ෂේප කර (ජනයින්ව) අල්ලාහ්ගේ මාර්ගයෙන් වළක්වා පසුව ඔවුන් ප‍්‍රතික්ෂේපකයින් ලෙස මරණයට පත් වූයේ ද ඔවුන්ට අල්ලාහ් පාප ක්ෂමාව නොදෙන්නේමය."/>
        <aya index="35" text="එබැවින් නුඹලා (යුද්ධයෙහි) අධෛර්යය නොවවු. තවද සාමය සඳහා ඇරයුම් නොකරවු. තවද නුඹලාමය ප‍්‍රබලයින් වනුයේ. අල්ලාහ් නුඹලා සමගය. ඔහු නුඹලාගේ ක‍්‍රියාවන්(හි ප‍්‍රතිඵල) අඩු නොකරන්නේමය."/>
        <aya index="36" text="සැබැවින්ම මෙලොව ජීවිතය කෙළිදෙළක් හා පුහු විනෝදයක්මය. තවද නුඹලා විශ්වාස කොට බිය භක්තිමත් වූයේ නම් ඔහු නුඹලාගේ වේතන නුඹලාට පිරිනමනු ඇත. තවද ඔහු නුඹලාගේ වස්තූන් (මුළුමනින්ම) නුඹලාගෙන් ඉල්ලා සිටින්නේ නැත."/>
        <aya index="37" text="(එසේ) ඔහු එය නුඹලාගෙන් ඇයැද පෙරැත්ත කළේ නම් නුඹලා මසුරුකම් පාන්නෝය. එවිට ඔහු නුඹලාගේ පිළිකුල(මසුරුකම) හෙළිදරවු කරන්නේය."/>
        <aya index="38" text="බලවු! නුඹලා අල්ලාහ්ගේ මාර්ගයෙහි වියදම් කිරීම පිණිස කැඳවනු ලැබූ පිරිසකි. එහෙත් මසුරුකම් පාන්නන් ද නුඹලා අතුරින් සිටිති. කවරෙකු මසුරුකම් පාන්නේ ද සැබැවින්ම ඔහු මසුරුකම් පානුයේ තමාටය. තවද අල්ලාහ් සර්ව පොහොසත්ය (සියලු අවශ්‍යතාවන්ගෙන් පරිබාහිරය). තවද නුඹලා දිළින්ඳන් වෙති. නුඹලා පිටුපෑවේ නම් නුඹලා නොවන පිරිසක් නුඹලා වෙනුවට ඔහු ප‍්‍රතිස්ථාපනය කරන්නේය. පසුව ඔවුන් නුඹලා මෙන් නොවන්නෝය."/>
    </sura>
    <sura index="48" name="">
        <aya index="1" text="සැබැවින්ම පැහැදිලි ජයග‍්‍රහණයකින් අපි නුඹට ජයග‍්‍රහණය ලබා දුනිමු."/>
        <aya index="2" text="අල්ලාහ් නුඹට නුඹගේ වැරදි අතුරින් නුඹ කලින් සිදු කළ දැයට ද පසුව සිදු කරන දැයට ද ක්ෂමාව දීම පිණිසත් නුඹ කෙරෙහි ඔහුගේ භාග්‍යයන් පරිපූර්ණ කිරීම පිණිසත් නුඹව ඍජු මගට රැගෙන යනු පිණිසත්ය."/>
        <aya index="3" text="තවද ශ්‍රේෂ්ඨ ජයග‍්‍රහණයකින් නුඹට අල්ලාහ් උදවු කිරීම පිණිසත්ය."/>
        <aya index="4" text="තවද විශ්වාසිකයින්ගේ සිත් තුළ ඔවුන්ගේ විශ්වාසය සමග (තව තවත්) විශ්වාසයෙන් ඔවුන් වර්ධනය වනු පිණිස ශාන්තභාවය පහළ කළේ ඔහුමය. තවද අහස්හි හා මිහිතලයෙහි සේනා අල්ලාහ් සතුය. තවද අල්ලාහ් සර්වඥ ද සර්ව ප‍්‍රාඥාවන්ත ද විය."/>
        <aya index="5" text="විශ්වාසිකයින්ව හා විශ්වාසික කාන්තාවන්ව (ස්වර්ග) උයන් වලට ඔහු ඇතුළු කරනු පිණිසය. ඊට යටින් ගංගාවෝ ගලා බසිති. ඔවුහු එහි සදාතනිකයෝ වෙති. තවද ඔහු(අල්ලාහ්) මොවුන්ගේ දුෂ්ටකම් මොවුන්ගෙන් පහ කරයි. තවද එය අල්ලාහ් අබියස ඉමහත් ජයග‍්‍රහණයකි."/>
        <aya index="6" text="අල්ලාහ් පිළිබඳව නපුරු සිතුවිලි සිතන ආත්ම වංචනික පිරිමින් හා ආත්ම වංචනික කාන්තාවන්ට ද (අල්ලාහ්ට) ආදේශ කරන්නන් හා ආදේශ කරන්නියන්ට දඬුවම් කරණු පිණිසය. (නැවත නැවත ඇති වන) නරක චක‍්‍රය ඔවුන් කෙරෙහිය. අල්ලාහ් ඔවුන් කෙරෙහි කෝප විය. තවද ඔවුනට ශාප කළේය. තවද නිරය ඔවුනට පිළියෙල කර ඇත. තවද නවාතැන් අතුරින් එය නපුරු විය."/>
        <aya index="7" text=" තවද අහස්හි හා මිහිතලයෙහි සේනා අල්ලාහ් සතුය. තවද අල්ලාහ් අති බලසම්පන්න ද සර්ව ප‍්‍රාඥාවන්ත ද විය."/>
        <aya index="8" text="(නබිවරය,) සැබැවින්ම අපි නුඹව සාක්ෂි දරන්නෙකු ලෙස ද සුබාරංචි පවසන්නෙකු ලෙස ද අවවාද කරන්නෙකු ලෙස ද එව්වෙමු."/>
        <aya index="9" text="(මෙලෙස ඔහුව එවනු ලැබුයේ) නුඹලා අල්ලාහ් හා ඔහුගේ 'රසූල්වරයා' විශ්වාස කර ඔහුට(රසූල්වරයාට දහමෙහි) සහය ලබා දී ඔහුට ගෞරව දක්වා උදෑසන හා සවස ඔහුව(අල්ලාහ්ව) පිවිතුරු කිරීම පිණිසය."/>
        <aya index="10" text="සැබැවින්ම කවුරුන් නුඹට පක්ෂව දිවුරුම් දුන්නේද ඔවුන් සැබැවින්ම පක්ෂව දිවුරුම් දුන්නේ අල්ලාහ්ටමය. අල්ලාහ්ගේ 'යද්' ඔවුන්ගේ අත් මතය. එබැවින් කවුරුන් (එම දිවුරුම) කඩ කරන්නේ ද සැබැවින්ම ඔහු කඩ කළේ තමන්ට එරෙහිවමය. තවද කවරෙකු අල්ලාහ්ට දුන් එම ගිවිසුම ඉටු කරන්නේ ද එවිට ඔහු(අල්ලාහ්) ඔහුට ඉමහත් ප‍්‍රතිඵලයක් පිරිනමනු ඇත."/>
        <aya index="11" text="ගම්බද අරාබිවරුන් අතුරින් (නබි තුමා සමග නොගොස්) රැඳී සිටියවුන් &quot;අපගේ ධනය හා අපගේ පවුල අපව කාර්යය බහුල කළේය. එබැවින් අප වෙනුවෙන් පාපක්ෂමාව ඇයැදිවු.&quot; යැයි නුඹට පවසන්නෝය. ඔවුන්ගේ හදවත්හි නොමැති දෑ ඔවුන්ගේ දිවෙන් පවසන්නෝය. &quot;අල්ලාහ් නුඹලාට හිංසනයක් කිරීමට පතන්නේ නම් හෝ නුඹලාට ප‍්‍රයෝජනයක් කිරීමට පතන්නේ නම් හෝ (ඒවා) කිසිවකින් අල්ලාහ් වෙතින් නුඹලාව (වළකාලීමට) ශක්තිය දරන්නා කවුරුන් දැ?&quot;යි (නබිවරය,) විමසවු. (එවන් කිසිවෙකු) නැත, අල්ලාහ් නුඹලා කරන දෑ පිළිබඳව අභිඥානවන්තය."/>
        <aya index="12" text="එහෙත් 'රසූල්වරයා' හා විශ්වාසිකයින් ඔවුන්ගේ පවුල් වෙත කිසි විටෙක නැවත නොපැමිණෙනු ඇතැයි නුඹලා සිතුවෙහුය. තවද එය(එසේ නොපැමිණීම) නුඹලාගේ හදවත් හි අලංකාර ලෙස පෙන්වනු ලැබීය. තවද නුඹලා දුෂ්ට සිතුවිලි සිතමින් සිටියහ. නුඹලා විනාශයට ලක් වූ පිරිසක් වූහ."/>
        <aya index="13" text="තවද කවරෙකු අල්ලාහ්ව හා ඔහුගේ රසූල්වරයාව විශ්වාස නොකළේ ද එවිට සැබැවින්ම අපි ප‍්‍රතික්ෂේපකයින් හට අග්නි ජාලාවක් පිළියෙල කර ඇත්තෙමු."/>
        <aya index="14" text="තවද අහස්හි හා මිහිතලයෙහි ආධිපත්‍යය අල්ලාහ් සතුය. ඔහු අභිමත කළ අයට ක්ෂමා කරන්නේය. තවද, (පාපතරයින් අතුරින්)ඔහු අභිමත කළ අයට දඬුවම් කරන්නේය. තවද අල්ලාහ් අති ක්ෂමාශීලී හා පරම කරුණාභරිත විය."/>
        <aya index="15" text="යුද්ධයෙන් ජය ගත් භාණ්ඩ ගනු පිණිස ඒ වෙතට නුඹලා ගමන් කළ කල්හි (යුද්ධයට සහභාගී නොවී) රැඳී සිටියවුන් &quot;අපට ද ඉඩ හරිවු. අපි නුඹලා අනුගමනය කරන්නෙමු.&quot; යැයි පවසන්නෝය. ඔවුන් අල්ලාහ්ගේ වදන වෙනස් කිරීමට පතන්නෝය. &quot;නුඹලා අපව අනුගමනය නොකරන්නෙහුමය. මෙයට පෙර අල්ලාහ් මෙලෙසම පවසා ඇත&quot; යැයි පවසවු. 'එසේ නොව, නුඹලා අපහට ඊර්ෂ්‍යයා කරන්නෙහු යැ&quot;යි ඔවුහු පවසන්නෝය. එසේ නොව! ස්වල්පයක් මිස ඔවුන් (සත්‍යය) අවබෝධ කර නොගන්නෝය."/>
        <aya index="16" text="ගම්බද අරාබිවරුන් අතුරින් (යුද්ධයට සහභාගී නොවී) රැඳී සිටියවුන්ට &quot;නුඹලාව ශක්තිමත් පිරිසකට එරෙහිව යුද්ධ කිරීමට කැඳවනු ලබනු ඇත. (කෙතරම් දුරටද යත්) ඔවුන් සමග නුඹලා යුද වදිනු ඇත. නැතහොත් ඔවුන් යටහත් වනු ඇත. (යුද්ධ කිරීම සඳහා කැඳවනු ලැබ) නුඹලා (එයට) අවනත වන්නේ නම් අල්ලාහ් නුඹලාට අලංකාරවත් වේතනයක් පිරිනමන්නේය. මෙයට පෙර නුඹලා පිටුපා (පලා) ගියාක් මෙන් (මෙවර ද) පිටුපා යන්නේ නම් ඔහු නුඹලාට වේදනීය දඬුවමකින් දඬුවම් දෙන්නේයැ&quot;යි (නබිවරය,) පවසවු."/>
        <aya index="17" text="(යුද්ධයට නොයා සිටීම) අන්ධයා කෙරෙහි කිසිදු වරදක් නැත. ආබාධිතයා කෙරෙහි ද කිසිදු වරදක් නැත. තවද රෝගියා කෙරෙහි ද වරදක් නැත. තවද කවරෙකු අල්ලාහ් හා ඔහුගේ රසූල්වරයාට අවනත වන්නේ ද ඔහුව (ස්වර්ග) උයන් වලට ඔහු ඇතුළු කරනු ඇත. ඊට යටින් ගංගාවෝ ගලා බසිති. තවද කවරෙකු පිටුපාන්නේ ද ඔහු(අල්ලාහ්) ඔහුට වේදනීය දඬුවමකින් දඬුවම් දෙනු ඇත."/>
        <aya index="18" text="සැබැවින්ම ගස යට විශ්වාසිකයින් නුඹට පක්ෂව දිවුරුම් දුන් කල්හි අල්ලාහ් ඔවුන් පිළිබඳව තෘප්තියට පත් විය. තවද ඔවුන්ගේ හදවත්හි ඇති දෑ ඔහු දන්නේය. එබැවින් ඔහු ඔවුන් කෙරෙහි ශාන්තභාවය පහළ කර සමීප ජයග‍්‍රහණයක් ඔවුනට ස්ථිර කළේය."/>
        <aya index="19" text="තවද යුද්ධයෙන් ජය ගත් වස්තූන් අධික වශයෙන් (ද ඔවුනට ස්ථිර කළේය.) ඔවුහු ඒවා ලබා ගන්නෝය. තවද අල්ලාහ් අති බලසම්පන්න හා සර්ව ප‍්‍රඥාවන්තය."/>
        <aya index="20" text="(යුද බිමේ දී සතුරන්ගෙන්) අත්පත් කරගත් වස්තූන් අධික වශයෙන් අල්ලාහ් නුඹලාට ප‍්‍රතිඥා දී තිබුණි. නුඹලා ඒවා ලබා ගන්නෝය. මෙය නුඹලාට ඔහු ඉක්මන් කළේය. තවද විශ්වාසිකයින්ට සංඥාවක් වනු පිණිස ද ඔහු නුඹලාව ඍජු මග රැගෙන යනු පිණිස ද (නුඹලාගේ සතුරු) ජනයින්ගේ දෑත් නුඹලා වෙතින් වළක්වාලීය."/>
        <aya index="21" text="තවද (ප‍්‍රතිඥා දී තිබූ) තවත් එක( ජයග‍්‍රහණය)කි. ඒ කෙරෙහි නුඹලා (තවමත්) ශක්තිය ලබා නොමැත. සැබැවින්ම අල්ලාහ් ඒ පිළිබඳව සර්ව ප‍්‍රකාරයෙන්ම දන්නේය. තවද අල්ලාහ් සියලු දෑ කෙරෙහි අති බල සම්පන්න විය."/>
        <aya index="22" text="තවද (නබිවරය, මක්කා වැසියන්ගෙන්) ප‍්‍රතික්ෂේප කළවුන් නුඹලා සමග යුද වැදුණේ නම් ඔවුන් පිටුපා පලා යන්නෝමය. පසුව ඔවුන් ආරක්ෂකයෙකු හෝ උදවුකරුවෙකු හෝ ලබා ගන්නේ නැත."/>
        <aya index="23" text="(එය) මීට පෙර සිටම සිදුවූ අල්ලාහ්ගේ (ස්ථාපිත වූ) පිළිවෙතක් වශයෙනි. තවද නුඹ අල්ලාහ්ගේ පිළිවෙතෙහි (කිසිදු) වෙනසක් නොදකින්නේමය."/>
        <aya index="24" text="ඔවුන්ට එරෙහිව නුඹලාව ඔහු(අල්ලාහ්) අබිබවා යෑමට සැලැස් වූ පසුව මක්කාව මධ්‍ය(යේ ඇති හුදෙයිබියා නම් ස්ථාන)යෙහි (යුද නොකර සිටීමට) නුඹලා වෙතින් ඔවුන්ගේ දෑත් ද ඔවුන් වෙතින් නුඹලාගේ දෑත් ද වැළැක්වූයේ ඔහුමය. අල්ලාහ් නුඹලා කරන දෑ පිළිබඳව සර්ව නිරීක්ෂකය."/>
        <aya index="25" text="ඔවුන්මය (අල්ලාහ්ව) ප‍්‍රතික්ෂේප කර, නුඹලාව මස්ජිදුල් 'හරාමය' වෙතින් ද හද්ය (නම් කැප කරන්නාවූ සතුන්) නියමිත ස්ථානයට රැගෙන විත් ගාල් කරනු ලැබීමෙන් ද වැළැක්වූයේ. නුඹලා නාඳුනන විශ්වාසික පිරිමින් හා විශ්වාසික ස්තී‍්‍රන් (මක්කාවෙහි) සිටිය දී නුඹලා (යුද්ධ කර) ඔවුන්ව පාගා (විනාශ කොට, ඒ හේතුවෙන් නුඹලා) නොදැනුවත්වම නුඹලාට පවක් සිදුවීමට ඉඩ තිබුණි. (මෙසේ නොවූයේ) අල්ලාහ් අභිමත කළ අයව ඔහුගේ කරුණාවෙහි ඇතුළු කරනු පිණිසය. (මක්කාවෙහි සිටි විශ්වාසික) ඔවුන් (ප‍්‍රතික්ෂේපකයින්ගෙන්) වෙන් වූයේ නම් ඔවුන් අතුරින් ප‍්‍රතික්ෂේප කළවුන්ව අපි වේදනීය දඬුවමකින් දඬුවම් දී ඇත්තෙමු."/>
        <aya index="26" text="ප‍්‍රතික්ෂේප කළවුන් තමන්ගේ හදවත්හි උද්ධච්චකම වන අඥානයේ උද්ධච්චකම ඇති කර ගත් කල්හි අල්ලාහ් තම ශාන්තභාවය ඔහුගේ 'රසූල්වරයා' කෙරෙහි ද විශ්වාසිකයින් කෙරෙහි ද පහළ කළේය. තවද ඔහු ඔවුන්ව බිය භක්තියේ වදනට බැඳීමක් ඇති කළේය. තවද ඔවුහු එයට ඉතා සුදුස්සන් හා එයට හිමිකරුවන් වූවෝය. තවද අල්ලාහ් සියලු දෑ කෙරෙහි සර්වඥ විය."/>
        <aya index="27" text=" සැබැවින්ම අල්ලාහ් ඔහුගේ 'රසූල්වරයාට' සත්‍යයෙන් යුතු වූ සිහිනය සැබෑ කළේය. (එනම්) අල්ලාහ් අභිමත කළේ නම් නුඹලා සුරක්ෂිත වූවන් ලෙස ද නුඹලාගේ හිස් මුඩු කළවුන් හා කොට කළවුන් ලෙස ද නුඹලා බියෙන් තොරව ද මස්ජිදුල් 'හරාමයට' ඇතුළු වන්නෝමය. එබැවින් නුඹලා නොදැන සිටි දෑ ඔහු දන්නේය. තවද ඒ හැර (හයිබර්හි) සමීප ජයග‍්‍රහණයක් ද ඔහු ඇති කළේය."/>
        <aya index="28" text="සෑම දහමකටම වඩා මෙය(ඉස්ලාමය) ශ්‍රේෂ්ඨ කරවීම පිණිස මග පෙන්වීම හා සත්‍ය දහම සමග තම රසූල්වරයාව එව්වේ ඔහුමය. තවද සාක්ෂි දරන්නෙකු වශයෙන් අල්ලාහ් ප‍්‍රමාණවත්ය."/>
        <aya index="29" text="'මුහම්මද්' අල්ලාහ්ගේ රසූල්වරයාය. ඔහු සමග සිටියවුන් ප‍්‍රතික්ෂේපකයින් කෙරෙහි ඉතා දැඩිව ද ඔවුන් අතර කරුණාවන්තයින් ලෙසද සිටිති. 'රුකුඋ' කරමින් ද 'සුජූද්' කරමින් ද අල්ලාහ්ගෙන් වූ භාග්‍යය ද තෘප්තිය ද සොයන්නන් ලෙස නුඹ ඔවුන්ව දකින්නේය. ඔවුන්ගේ ලක්ෂණ වනුයේ ඔවුන්ගේ මුහුණු මත සුජූද් කිරීම හේතුවෙන් (ඇති) වූ සලකුණුය. මේවා 'තව්රාතයෙහි' වූ ඔවුන්ගේ වර්ණනාව වේ. තවද ඉන්ජීලයෙහි වූ ඔවුන්ගේ වර්ණනාව නම් 'ගොයම් බීජයක් මෙනි. එය එහි පැළය පිට කරයි. පසුව එය ශක්තිමත් කරයි. ඉන්පසුව එය ගොවීන්ව මවිතයට පත් කරමින් ශක්තිමත් වී එහි කඳ මත සිට ගනීයි.' මොවුන් මගින් ප‍්‍රතික්ෂේපකයින්ව කෝපයට පත් කරවීම පිණිස( අල්ලාහ් මෙවැනි උපමා දක්වන්නේ)ය. ඔවුන්ගෙන් විශ්වාස කර දැහැමි කි‍්‍රයාවන් කළවුන්ට අල්ලාහ් පාපක්ෂමාව හා ඉමහත් වේතනයක් (පිළිබඳ) ප‍්‍රතිඥා දුන්නේය."/>
    </sura>
    <sura index="49" name="">
        <aya index="1" text="විශ්වාස කළවුනි, අල්ලාහ් හා ඔහුගේ 'රසූල්වරයා' ඉදිරියේ නුඹලා ප‍්‍රමුඛත්වය නොගනිවු. තවද නුඹලා අල්ලාහ්ට බිය භක්තිමත් වවු. සැබැවින්ම අල්ලාහ් සර්ව ශ‍්‍රාවකය සර්වඥය."/>
        <aya index="2" text="විශ්වාස කළවුනි, නබිවරයාගේ හඬට වඩා නුඹලාගේ හඬ උස් නොකරවු. නුඹලාගෙන් සමහරු තවත් සමහරුන් සමග හඬ නගා කතා කරන්නා සේ ඔහු සමග කතා කිරීමේ දී ශබ්ද නගා කතා නොකරවු. (එසේ කළේ නම්) නුඹලා වටහා නොගන්නන් ලෙස සිටිය දී නුඹලාගේ යහ කි‍්‍රයාවන් නිෂ්ඵල වනු ඇත."/>
        <aya index="3" text="සැබැවින්ම අල්ලාහ්ගේ 'රසූල්වරයා' අබියස තම හඬ පහත් කරගන්නන් කවුරුන්ද යත්, බිය භක්තිය පිණිස ඔවුන්ගේ හදවත් අල්ලාහ් පිරික්සුම් කළ අය ඔවුන්මය. ඔවුනට පාප ක්ෂමාවක් ද මහත් වූ වේතනයක් ද ඇත."/>
        <aya index="4" text="නබිවරය, සැබැවින්ම කාමර පිටුපස සිට නුඹව අමතන්නන් (එය වරදක් බව) ඔවුන්ගෙන් බොහෝ දෙනෙක් අවබෝධ කර නොගනිති."/>
        <aya index="5" text="තවද නුඹ ඔවුන් වෙත පිට වී එන තෙක් සැබැවින්ම ඔවුන් ඉවසීමෙන් සිටියේ නම් එය ඔවුනට යහපත්ය. අල්ලාහ් අති ක්ෂමාශීලීය පරම කරුණාභරිතය."/>
        <aya index="6" text="විශ්වාස කළවුනි, පාපතරයෙකු නුඹලා වෙත පුවතක් ගෙන ආවේ නම් එවිට නොදැනුවත්කමින් පිරිසකට නුඹලා හානියක් සිදු නොකරනු පිණිස (එම පුවතේ සත්‍යතාව) පැහැදිලි කර ගනිවු. (එසේ නොවූයේ නම්) පසුව නුඹලා කළ දෑ කෙරෙහි පසුතැවිලිවන්නන් බවට පත් වන්නෝය."/>
        <aya index="7" text=" තවද නුඹලා අතර අල්ලාහ්ගේ රසූල්වරයා සිටින බව නුඹලා දැන ගනිවු. (නුඹලා යෝජනා කරන) කරුණු බොහෝමයක ඔහු නුඹලාට අවනත වූයේ නම් නුඹලා දුෂ්කරතාවට පත් වනු ඇත. එනමුත් අල්ලාහ් විශ්වාසය නුඹලා වෙත පි‍්‍රය කරවන අතර නුඹලාගේ හදවත්හි එය අලංකාර කර පෙන්වන්නේය. තවද ඔහු ප‍්‍රතික්ෂේපය, පාපය හා පිටුපෑම නුඹලාට පිළිකුල් කර පෙන්වන්නේය. යහමග ගියවුන් වන්නේ ඔවුහුමය."/>
        <aya index="8" text=" (මෙය) අල්ලාහ්ගෙන් වූ ප‍්‍රසාදයක් වශයෙන් හා භාග්‍යයක් වශයෙන් වේ. තවද අල්ලාහ් සර්වඥය සර්ව ප‍්‍රඥාවන්තය."/>
        <aya index="9" text="විශ්වාසිකයින් අතුරින් දෙපිරිසක් ගැටුම් ඇති කර ගත්තේ නම් නුඹලා ඔවුන් දෙපිරිස අතර සමාදානය ඇති කරවු. තවද ඔවුන්ගෙන් පිරිසක් අනෙක් පිරිසට (ප‍්‍රහාර දී) සීමාව ඉක්මවූයේ නම් ඔවුන් අල්ලාහ්ගේ විධානය වෙත නැවත හැරී එන තුරු එම සීමාව ඉක්මවූවන්ට එරෙහිව සටන් වදිවු. ඔවුන් (අල්ලාහ්ගේ විධානය වෙත) නැවත හැරී පැමිණියේ නම් එවිට ඔවුන් අතර නීති ගරුකව හා යුක්තිසහගතව සමාදානය ඇති කරවු. සැබැවින්ම යුක්තිසහගතව කටයුතු කරන්නන්ව අල්ලාහ් ප‍්‍රිය කරන්නේය."/>
        <aya index="10" text="සැබැවින්ම සියලු විශ්වාසවන්තයින් සහෝදරයින්මය. එබැවින් නුඹලාගේ සහෝදරයින් දෙදෙනා අතර සමාදානය ඇති කරවු. තවද නුඹලා කරුණාව ලබනු පිණිස අල්ලාහ්ට බිය භක්තිමත් වවු."/>
        <aya index="11" text="විශ්වාස කළවුනි, එක් පිරිසක් තවත් පිරිසකට උපහාස නොකරවු. (උපහාසයට ලක් වූ) ඔවුන් (උපහාස කළ) මොවුන්ට වඩා යහපත් අය විය හැකිය. තවද කාන්තාවන් අන් කාන්තාවන්ට උපහාස නොකරවු. (උපහාසයට ලක් වූ) ඔවුන් (උපහාස කළ) මොවුන්ට වඩා යහපත් අය විය හැකිය. තවද නුඹලා නුඹලා අතරම අඩුපාඩු නොසොයවු. තවද නුඹලා එකිනෙකාට (පිළිකුල් සහගත) විකට නමින් නොඅමතවු. විශ්වාස කළායින් පසුව පාපතර නාම(යෙන් ඇමතීම) ඉතා නින්දා සහගතය. තවද කවරෙකු හෝ පශ්චාත්තාප නොකළේ ද ඔවුන්මය අපරාධකරුවෝ වන්නේ."/>
        <aya index="12" text="විශ්වාස කළවුනි, බොහෝ (ඍණාත්මක) සිතුවිලි වලින් වැළකී සිටිවු. සැබැවින්ම ඇතැම් සිතුවිලි පාපී ය. තවද (අන් අයගේ වැරදි) රහසින් විපරම් නොකරවු. තවද නුඹලාගෙන් සමහරු තවත් සමහරුන් ගැන කේලාම් නොකියවු. නුඹලාගෙන් කෙනෙක් මියගිය තම සහෝදරයාගේ මස් කෑමට කැමති වන්නේ ද? එවිට නුඹලා එය පිළිකුල් කරන්නෙහුමය. තවද නුඹලා අල්ලාහ්ට බිය භක්තිමත් වවු. සැබැවින්ම අල්ලාහ් පශ්චාත්තාපය පිළිගන්නාය පරම කරුණාභරිතය."/>
        <aya index="13" text="ජනයිනි, සැබැවින්ම අපි නුඹලාව පිරිමියෙකු හා ස්ති‍්‍රයකගෙන් මැවුවෙමු. තවද නුඹලා එකිනෙකා හඳුනා ගනු පිණිස ජාතීන් හා ගෝත‍්‍ර බවට පත් කළෙමු. සැබැවින්ම අල්ලාහ් අබියස නුඹලාගෙන් ඉතා ශ්‍රේෂ්ඨයා නුඹලාගෙන් ඉතා බිය භක්තිකයාය. සැබැවින්ම අල්ලාහ් සර්වඥය අභිඥාන වන්තය."/>
        <aya index="14" text="ගම්බද අරාබිවරුන් 'අපි විශ්වාස කළෙමු' යි පවසා සිටියහ. 'නුඹලා විශ්වාස කළේ නැත. එනමුත් අපි (අල්ලාහ්ට) අවනත වූයෙමු යැයි නුඹලා පවසවු.' යැයි (නබිවරය, ඔවුන්ට) පවසවු. (මන්ද යත්) විශ්වාසය නුඹලාගේ හදවත් තුළට තවමත් ඇතුළු වී නොමැත. තවද නුඹලා අල්ලාහ්ට හා ඔහුගේ 'රසූල්වරයාට' අවනත වන්නේ නම් නුඹලාගේ යහ කි‍්‍රයාවන්(හි වේතන) වලින් කිසිවක් ඔහු අඩු නොකරන්නේය. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="15" text=" සැබැවින්ම විශ්වාසිකයින් නම් අල්ලාහ්ව ද ඔහුගේ රසූල්වරයාව ද විශ්වාස කොට පසුව (ඒ ගැන) කිසිදු සැකයකින් තොරව අල්ලාහ්ගේ මාර්ගයේ ඔවුන්ගේ ධනයෙන් හා ප‍්‍රාණයෙන් ප‍්‍රයත්නයේ යෙදෙන්නන්මය. සත්‍යවන්තයෝ වන්නේ ඔවුහුමය."/>
        <aya index="16" text=" (නබිවරය,) 'අහස්හි ඇති දෑ හා මිහිතලයෙහි ඇති දෑ අල්ලාහ් දැන සිටිය දී නුඹලාගේ දහම පිළිබඳව නුඹලා අල්ලාහ්ට උගන්වන්නේ දැ?'යි විමසවු. තවද අල්ලාහ් සියලු දෑ පිළිබඳව සර්වඥය."/>
        <aya index="17" text="(නබිවරය,) ඔවුන් ඉස්ලාමය වැලඳ ගැනීම නුඹ වෙත කළ උපකාරයක් යැයි ඔවුන් සලකති. 'නුඹලා ඉස්ලාමය වැලඳ ගැනීම මා වෙත කරන උපකාරයක් ලෙස නොසලකනු. එසේ නොව නුඹලා සත්‍යවන්තයින් නම් විශ්වාසය වෙත මග පෙන්වීම තුළින් අල්ලාහ් නුඹලා කෙරෙහි උපකාර කර ඇත්තේය යැ'යි පවසවු."/>
        <aya index="18" text=" සැබැවින්ම අල්ලාහ් අහස්හි හා මිහිතලයෙහි ගුප්ත දෑ දන්නේය. තවද අල්ලාහ් නුඹලා කරන දෑ පිළිබඳව සර්ව නිරීක්ෂාකාරීය."/>
    </sura>
    <sura index="50" name="">
        <aya index="1" text="කාෆ්. කීර්තිමත් අල් කුර්ආනය මත දිවුරමින්"/>
        <aya index="2" text="(නුඹව 'රසූල්වරයෙකු' වශයෙන් යවනු ලැබ ඇත) එනමුත් ඔවුන් අතුරින් අවවාද කරන්නෙක් ඔවුන් වෙත පැමිණීම පිළිබඳව ඔවුහු(ප‍්‍රතික්ෂේපකයින්) මවිතයට පත් වූවෝය. තවද ප‍්‍රතික්ෂේප කළවුන් (මෙසේ) පැවසුවෝය &quot;මෙය විස්මිත දැයකි"/>
        <aya index="3" text=" අප මරණයට පත් වී පස් බවට පත් වූ පසුවත් (නැවත නැගිටවනු ලබන්නේ) ද? එය (බුද්ධියට) දුරස්ත වූ යළි පැමිණීමකි.&quot;"/>
        <aya index="4" text=" (ඔවුන්ගේ මරණයට පසු) ඔවුන්ගෙ( ශරීරයෙ)න් මිහිතලය (දිරාපත් කර) අඩු කරන්නා දෑ සැබැවින්ම අපි දනිමු. තවද (සියලු කරුණු) සුරක්ෂිතව ඇති ලේඛනය අප අබියසය."/>
        <aya index="5" text=" නමුත් සත්‍යය ඔවුන් වෙත පැමිණි කල්හි ඔවුහු එය අසත්‍යය කළෝය. එබැවින් ඔවුහු (සත්‍යය හා අසත්‍යය වෙන් කර හඳුනා ගත නොහැකි) ව්‍යාකූල තත්ත්වයක සිටින්නෝය."/>
        <aya index="6" text=" ඔවුන්ට ඉහළින් ඇති අහස දෙස, 'එය අපි කෙසේ තනා එහි පලුදු කිසිවක් නොමැතිව එය අලංකාර කර ඇත්තෙමු දැ'යි ඔවුන් නොබැලුවෝ ද?"/>
        <aya index="7" text="තවද මිහිතලය, අපි එය එළා එහි කඳු ස්ථිර ලෙස පිහිටෙව්වෙමු (දැයි ඔවුන් නොබැලුවෝ ද?) තවද සියලු අලංකාර වර්ගයෙන් (යුත් දෑ) එහි අපි හට ගැන්වූයෙමු."/>
        <aya index="8" text="(මෙය අප වෙත) නැඹුරු වන සෑම ගැත්තෙකුට දැක්මක් හා මෙනෙහි කිරීමක් වශයෙනි."/>
        <aya index="9" text=" තවද අභිවෘද්ධිමත් (වැසි) ජලය අහසින් අපි පහළ කළෙමු. පසුව එමගින් උයන් ද නෙළනු ලබන ධාන්‍ය ද හට ගැන්වූයෙමු."/>
        <aya index="10" text="තවද එහි එකිනෙකට බැඳුණු පොකුරු වලින් යුත් උස් වූ ඉඳි ගස් ද (හට ගැන්වූයෙමු.)"/>
        <aya index="11" text=" (එය) ගැත්තන්ට ආහාරයක් වශයෙනි. තවද අපි (ගහ කොළ නොවැඩුණු) නැසී ගිය ප‍්‍රදේශයක් එමගින් ප‍්‍රාණවත් කළෙමු. (මළගියවුන්ට විනිශ්චය දිනයේ ජීවය ලබා දී) බැහැර කිරීම ද එලෙසමය."/>
        <aya index="12" text="'නූහ්ගේ' පිරිස ද රස්හි වැසියන් ද 'සමූද්වරුන්' ද 'ආද්වරුන්' ද 'ෆිර්අවුන්' ද 'ලූත්ගේ' සහෝදරයින් ද වනරොදෙහි වැසියන්( වන 'ෂුඅයිබ්ගේ' පිරිස) ද තුබ්බඃගේ පිරිස ද (මක්කාවාසී වූ) මොවුන්ට පෙර අසත්‍යය කළෝය. මොවුන් සියල්ලෝම (තමතමන්ගේ) 'රසූල්වරුන්ව' අසත්‍යය කළෝය. එබැවින් මාගේ අනතුරු ඇඟවීම සැබෑ විය."/>
        <aya index="15" text="ප‍්‍රථම මැවීමෙන් අපි වෙහෙසට පත් වුණෙමු ද? නැත. (එනමුත්) ඔවුන් (විනිශ්චය දිනයේ) අලුතින් (ඔවුන්ව) මවනු ලැබීම පිළිබඳව ව්‍යාකූලත්වයෙහි පසු වෙති."/>
        <aya index="16" text="තවද සැබැවින්ම අපි මිනිසා මැව්වෙමු. ඔහුගේ චෛතසිකය ඔහුට කොඳුරන දෑ අපි දනිමු. තවද අපි (ගෙලෙහි) මන්‍යා ශිරාවට වඩා ඔහුට සමීපයෙන් සිටින්නෙමු."/>
        <aya index="17" text="දකුණු පසින් ද වම් පසින් ද හිඳ සටහන් කරන දෙදෙනා සටහන් කරන අවස්ථාව (සිහිපත් කරවු)"/>
        <aya index="18" text="ඔහු(මිනිසා) අබියස සිටින නිරීක්ෂකයකු (සටහන් කිරීමට) සූදානමින් සිටීම මිස ඔහු කිසිදු වදනක් උච්චාරණය නොකරයි."/>
        <aya index="19" text="තවද (ඔහුගේ) මරණාසන්න සිහි වියවුල සත්‍ය (විෂයන් සිහිකර පෙන්වීමක්) සමග එන්නේය. මෙය නුඹලා කුමකින් පලා යන්නට වෑයම් කරමින් සිටියේ ද එයයි."/>
        <aya index="20" text=" තවද (මළවුන් නැගිටු වීම සඳහා) හොරණෑව පිඹිනු ලැබේ. එය (මෙලොව ජීවිතයෙහි) අනතුරු අඟවමින් සිටි දිනයයි."/>
        <aya index="21" text=" සෑම කෙනෙකුම (විනිශ්චය සඳහා ඔහුව) රැගෙන එන්නෙකු හා සාක්ෂිකරුවෙකු (වූ 'මලක්වරුන්') සමග පැමිණෙයි."/>
        <aya index="22" text=" සැබැවින්ම නුඹ මේ පිළිබඳව අනවධානීව සිටියෙහිය. පසුව නුඹගේ තිරය (මරණාසන්න මොහොතෙහි) අපි නුඹගෙන් නිරාවරණය කළෙමු. එබැවින් අද දින නුඹගේ බැල්ම තියුණුය."/>
        <aya index="23" text=" තවද &quot;මා සතුව සූදානම්ව ඇති දෑ(වාර්තාව) මෙය&quot; යැයි ඔහුගේ (ක‍්‍රියා සටහන් කළ) සමීපතයා(මලක්වරයා) පවසයි."/>
        <aya index="24" text=" &quot;මුරණ්ඩු වූ ප‍්‍රතික්ෂේප කළ යහපත වළක්වාලූ සීමාව ඉක්මවාලීය (සත්‍ය දහම) සැක කළ සෑම කෙනෙකුම නුඹලා නිරයට ඇද දමවු.&quot; (යැයි කියනු ලැබේ)"/>
        <aya index="26" text=" ඔහු අල්ලාහ් සමග වෙනත් දෙවියෙකු පත් කර ගත් අයෙකි. එබැවින් දරුණු දඬුවමෙහි ඔහුව ඇද දමවු."/>
        <aya index="27" text="(ඔහුව නොමග යැවූ) ඔහුගේ සමීපතයා('ෂෙයිතාන්' එදින) 'අපගේ පරමාධිපතියාණනි, මම ඔහුව සීමාව ඉක්ම වීමට නොසැලැස්සුවෙමි. නමුත් (යහ මගින්) දුරස්ථ වූ මුළාවෙහි වූයේ ඔහුමය' යැයි පවසයි."/>
        <aya index="28" text="&quot;නුඹලා මා අබියස වාද නොකරවු. තවද සැබැවින්ම නුඹලා වෙත අනතුරු ඇඟවීම මම කලින්ම සිදු කර ඇත්තෙමි. මා අබියස වූ එම වචනය වෙනස් නොවෙයි. තවද මම ගැත්තන්හට අපරාධ කරන්නෙකු නොවෙමි.&quot; යැයි ඔහු(අල්ලාහ්) පවසන්නේය."/>
        <aya index="30" text="&quot;නුඹ පිරුණෙහි දැ?&quot;යි නිරයෙන් අප විමසන දින &quot;තවත් වැඩිපුර යමක් ඇත් දැ?&quot;යි (නිරය) පවසයි."/>
        <aya index="31" text="තවද බිය භක්තිකයින්ට දුරස්ථ නොකොට ස්වර්ගය සමීප කරනු ලැබේ."/>
        <aya index="32" text="&quot;මෙය නුඹලාට ප‍්‍රතිඥා දෙනු ලැබූවකි. (මෙය අල්ලාහ් වෙතට) යොමු වී (තම දහම) ආරක්ෂා කර ගත් සැමටත් අදෘශ්‍යමානව (සිටින්නා වූ) පරම කරුණා භරිත( අල්ලාහ්)ට බිය වී තවද (ඔහු වෙතට) යොමු වූ හදවතකින් පැමිණෙන සැමටත් හිමිය.&quot;"/>
        <aya index="34" text="&quot;නුඹලා ශාන්තියෙන් එයට ඇතුළු වවු. මෙය සදාතනික දිනයයි.&quot; (යන්නෙන් ඔවුනට පවසනු ලැබේ.)"/>
        <aya index="35" text=" ඔවුන් එහි සිතන පතන දෑ ඔවුන්ට හිමිය. තවද අප වෙත (මීට) වැඩියෙන් ද ඇත."/>
        <aya index="36" text=" බලයෙන් ඔවුන්ට වඩා ඉතා දැඩි වූ කෙතරම් සමූහයන් ඔවුන්ට පෙර අපි විනාශ කර ඇත්තෙමු ද? ඔවුන් (ආරක්ෂාව සොයා බොහෝ) නගරයන් හි සැරිසැරුවෝය. (ඔවුනට) ගැලවුම් මගක් තිබුණේ ද?"/>
        <aya index="37" text=" කවරෙකුට හදවතක් ඇත්තේද නැතහොත් ඔහු අවධානයෙන් යුතුව සවන යොමු කළේ ද සැබැවින්ම ඔවුනට මෙහි උපදෙසක් ඇත."/>
        <aya index="38" text=" තවද සැබැවින්ම අපි අහස් ද මිහිතලය ද ඒ දෙක අතර ඇති දෑ ද දින සයක් තුළදී මැව්වෙමු. කිසිඳු වෙහෙසක් අපව ස්පර්ශ නොකළේය."/>
        <aya index="39" text=" එහෙයින් (නබිවරය,) නුඹ ඔවුන් පවසන දෑ කෙරෙහි ඉවසිලිමත් වවු. හිරු උදාවීමට පෙර ද බැස යෑමට පෙර ද නුඹගේ පරමාධිපතිගේ ප‍්‍රශංසාවෙන් (ඔහුව) පිවිතුරු කරවු."/>
        <aya index="40" text=" තවද රාත‍්‍රියෙහි (කොටසක) හා 'සුජූදයෙන්' පසුව ඔහුව පිවිතුරු කරවු."/>
        <aya index="41" text=" තවද සමීප ස්ථානයේ සිට කැඳවන්නා කැඳවන දින සවන් දෙවු."/>
        <aya index="42" text=" (එදින) ඔවුන් සැබෑ ලෙසින් ගිගුරුම් ('සූර්') හඬ සවන් දෙන දිනය වේ. එය (මිනී වළෙන්) බැහැර වන දිනයයි."/>
        <aya index="43" text="සැබැවින්ම ජීවය ලබා දෙන්නේ ද මරණයට පත් කරවන්නේ ද අපමය. තවද ඔවුන්ගෙන් පොළොව පිපිරී පැළී යන දින (අවසානයේ ඔවුන් සියල්ල) ශීඝ‍්‍රව යොමු වන ස්ථානය අප වෙතමය. එය අප හට පහසු එක් රැස් කිරීමකි."/>
        <aya index="45" text="ඔවුන් (පරමාන්ත දිනය සම්බන්ධව) පවසන දෑ පිළිබඳව අපි මැනවින් දනිමු. නුඹ ඔවුන් කෙරෙහි බලපරාක‍්‍රමය යොදවන්නෙකු නොවේ. එබැවින් මාගේ අනතුරු ඇඟවීමට බියවන්නා වෙත අල් කුර්ආනය මගින් අනුශාසනා කරවු."/>
    </sura>
    <sura index="51" name="">
        <aya index="1" text="දූවිලි විහිදුවන දෑ(සුළං) මත දිවුරමින්."/>
        <aya index="2" text=" තවද බර උසුලමින් සිටින දෑ(වැසි වලාකුළු) මත දිවුරමින්."/>
        <aya index="3" text="තවද (මුහුදේ) සැහැල්ලුවෙන් ගමන් කරන දෑ(යාත‍්‍රා) මත දිවුරමින්."/>
        <aya index="4" text=" තවද මිනිසුන්හට මෙලොව) කරුණු බෙදා වෙන් කර දෙන්නන්('මලක්වරුන්') මත දිවුරමින්."/>
        <aya index="5" text=" නුඹලාට ප‍්‍රතිඥා දෙනු ලැබූ (සියලු) දෑ සැබෑවක්මය."/>
        <aya index="6" text=" තවද සැබැවින්ම (ලොවෙහි කළකම් සඳහා) විපාක ප‍්‍රදානය සිදුවන්නක්මය."/>
        <aya index="7" text=" (ගමන්) පථයන්ගෙන් යුත් අහස මත දිවුරමින්."/>
        <aya index="8" text=" සැබැවින්ම නුඹලා (අල් කුර්ආනය පිළිබඳව) විවිධ ප‍්‍රකාශයෙහි (නියැළී) සිටින්නෙහුය."/>
        <aya index="9" text=" (යහ මගින් නොමග වෙත) හරවනු ලැබූ කෙනා එයින්(අල් කුර්ආනයෙන්) හරවා යවනු ලබන්නේය."/>
        <aya index="10" text=" අසත්‍යය කරන්නන් විනාශයට ලක් වූවෝ වෙති."/>
        <aya index="11" text=" අඥානයෙහි ගිලී නොසැලකිලිමත්ව සිටින්නන් ඔවුන්මය."/>
        <aya index="12" text="&quot;විනිශ්චය දිනය කවදා දැ?&quot;යි (සමච්චලයෙන්) ඔවුහු විමසති."/>
        <aya index="13" text="(එදින) ඔවුන් නිරා ගින්නෙහි දඬුවම් කරනු ලබන දිනයයි."/>
        <aya index="14" text=" &quot;නුඹලාගේ දඬුවම නුඹලා රස විඳිවු. නුඹලා ඉක්මණින් සිදුවිය යුතු යැයි (සමච්චලයෙන්) පැතූ දෑ මෙයය&quot; (යැයි ඔවුනට පවසනු ලැබේ.)"/>
        <aya index="15" text="සැබැවින්ම බිය භක්තිකයින් (ස්වර්ග) උයන්හි ද උල්පත්( අසල)හි ද වෙති."/>
        <aya index="16" text=" ඔවුන්ගේ පරමාධිපති ඔවුනට ප‍්‍රදානය කළ දෑ ලබමින් (සිටිති). සැබැවින්ම ඔවුහු එයට පෙර යහකම් කරන්නන් වූහ."/>
        <aya index="17" text="ඔවුහු රාත‍්‍රියේ ස්වල්පයක් පමණ නිදන්නන් වූහ."/>
        <aya index="18" text=" තවද ඔවුන් 'සහර්' වේලාවෙහි පාප ක්ෂමාව ඇයැදිති."/>
        <aya index="19" text=" තවද (ඔවුන් වෙතින්) යාචනය කරන්නාට ද (යාචනයෙන්) වැළකෙන්නාට ද ඔවුන්ගේ සම්පත්හි උරුමයක් ඇත."/>
        <aya index="20" text=" තවද තිරසාරව විශ්වාස කරන්නන්ට මිහිතලයෙහි සංඥාවන් ඇත."/>
        <aya index="21" text=" තවද නුඹලා තුළ ද (සංඥාවන් ඇත.) නුඹලා (එය) නිරීක්ෂණය නොකරන්නෙහු ද?"/>
        <aya index="22" text=" තවද නුඹලාගේ ජීවන සම්පත හා නුඹලාට ප‍්‍රතිඥා දෙනු ලැබූ දෑ අහසෙහි ඇත."/>
        <aya index="23" text=" අහසෙහි හා මිහිතලයෙහි පරමාධිපති මත දිවුරමින්, නුඹලා (යමක් කතා කළේ නම් නිසැකව නුඹලාගේ) කතා කිරීම (සත්‍යය වූවක්) මෙන් සැබැවින්ම (නුඹලාට ප‍්‍රතිඥා දෙනු ලැබූ) එය ද සත්‍යයකි."/>
        <aya index="24" text="(නබිවරය,) 'ඉබ්රාහීම්ගේ' ගෞරවනීය ආගන්තුක( මිනිස් රූපයෙන් පැමිණි මලක්වර)යින් පිළිබඳ පුවත නුඹ වෙත පැමිණියේ ද?"/>
        <aya index="25" text="('ඉබ්රාහීම්' වන) ඔහු වෙත ඔවුහු පිවිසි විට 'සලාම්'(ශාන්තිය) අත් වේවා!&quot; යැයි පැවසූහ. ඔහු (ද) &quot;සලාම්(ශාන්තිය නුඹලාට)අත් වේවා! (නුඹලා) නාඳුනන පිරිසකි&quot; යැයි පැවසීය."/>
        <aya index="26" text="පසුව (රහසින් එතැනින්) ගැල වී තම පවුල වෙත ගොස් පුෂ්ටිමත් වසු පැටවෙකු (පිස) ගෙන ආවේය."/>
        <aya index="27" text="පසුව ඔවුන් වෙත එය සමීප කර (තැබුවේය. නමුත් ඔවුහු 'මලක්වරුන්' හෙයින් අනුභව නොකර වැළකී සිටියෝය. එවිට) &quot;නුඹලා අනුභව නොකරන්නෙහු දැ?&quot;යි ඔහු විමසුවේය."/>
        <aya index="28" text="එවිට ඔවුන් පිළිබඳව ඔහු බියට පත් විය. ඔවුහු &quot;නුඹ බියපත් නොවවු&quot; යැයි පැවසූහ. තවද ඔවුන් ඔහුට නැණවත් පුතෙකු පිළිබඳ ශුභාරංචි දැන්වූහ."/>
        <aya index="29" text=" එවිගස ඔහුගේ බිරිය (විස්මිතව) ශබ්ද නගමින් ඉදිරියට පැමිණ තම (ඇඟිල්ලෙන්) මුහුණට ගසා &quot;මා (හට කෙසේ දරුවෙකු වී ද මා) වඳ මැහැල්ලියකි&quot; යැයි පැවසුවාය."/>
        <aya index="30" text="&quot;එලෙසය නුඹගේ පරමාධිපති පැවසුවේ&quot; යැයි ඔවුහු පැවසූහ. සැබැවින්ම සර්ව ප‍්‍රඥාවන්ත සර්වඥ ඔහුමය."/>
        <aya index="31" text="&quot;අහෝ දූතවරුනි, නුඹලාගේ (පැමිණීමේ) අරමුණ කුමක් දැ?&quot;යි ඔහු('ඉබ්රාහීම්') ඇසුවේය."/>
        <aya index="32" text="&quot;සැබැවින්ම අපි වැරදිකාර සමූහයක් වෙත එවනු ලැබුවෙමු&quot;යි ඔවුහු පැවසූහ."/>
        <aya index="33" text=" (එසේ එවනු ලැබුවේ) සීමාව ඉක්මවූවන් වෙනුවෙන් නුඹගේ පරමාධිපති වෙතින් සලකුණු තැබූ මැටියෙන් වූ ගල් ඔවුන් මත අපි හෙළනු පිණිසය."/>
        <aya index="35" text=" තවද අපි එහි සිටි විශ්වාසිකයින්ව (දඬුවමෙන් ආරක්ෂා වනු පිණිස) පිටමං කළෙමු."/>
        <aya index="36" text=" නමුත් අපි එහි මුස්ලිම්වරුන්ගේ එක් නිවසක් හැර (වෙනත් කිසිදු මුස්ලිම් නිවසක්) නොදුටුවෙමු."/>
        <aya index="37" text=" වේදනීය දඬුවම ගැන බියවන්නන්ට අපි එහි සංඥාවක් අතහැර තැබුවෙමු."/>
        <aya index="38" text=" මූසා('ගේ' ඉතිහාසය) තුළ ද පැහැදිලි සාධක සමග ඔහුව 'ෆිර්අවුන්' වෙත අපි යැවූ කල්හි (ද මෙවන් සංඥාවක් තැබුවෙමු.)"/>
        <aya index="39" text=" තවද ඔහු(ෆිර්අවුන්) තමාගේ ප‍්‍රධානීන් සමග (මොහුට) පිටුපා &quot;(මොහු) හූනියම්කරුවෙකි, උන්මත්තකයෙකි&quot; යැයි පැවසුවේය."/>
        <aya index="40" text="එබැවින් ඔහු හා ඔහුගේ සේනාව අපි ග‍්‍රහණය කළෙමු. තවද ඔහු දොස් පවරනු ලැබූවෙකුව සිටිය දී අපි ඔවුන්ව මුහුදෙහි හෙළුවෙමු."/>
        <aya index="41" text="තවද 'ආද්' (සමූහයේ ඉතිහාසය) තුළ ද ඔවුන් වෙත අපි අඵල සුළඟ යැවූ කල්හි (ද මෙවන් සංඥාවක් තැබුවෙමු.)"/>
        <aya index="42" text="එය(සුළඟ) කවර දෙයක් මත හැමුවේද එය දිරාපත් (වී සුනුවිසුනු) වූවක් සේ පත් කර මිස අත හැර දැමුවේ නැත."/>
        <aya index="43" text="තවද 'සමූද්' (සමූහයේ ඉතිහාසය) තුළ ද &quot;නියමිත කාලයක් දක්වා නුඹලා භුක්ති විදිවු&quot; යැයි ඔවුනට පවසනු ලැබූ කල්හි (ද මෙවන් සංඥාවක් තැබුවෙමු.)"/>
        <aya index="44" text="එවිට ඔවුහු තමන්ගේ පරමාධිපතිගේ අණට එරෙහිව සීමාව ඉක්මවා ගියහ. ඔවුන් බලා සිටියදීම (භයානක) ගිගුරුම් හඬ ඔවුන්ව ග‍්‍රහණය කළේය."/>
        <aya index="45" text=" එවිට ඔවුන් නැගිට සීටීමට ද හැකියාවක් නොලැබුවෝය. තවද ඔවුන් තමන්ටම (උදව් කර ගනිමින්) ආරක්ෂා කර ගන්නන් ද නොවූහ."/>
        <aya index="46" text=" තවද මීට පෙර 'නූහ්ගේ' සමූහය (ද අපි විනාශ කළෙමු.) සැබැවින්ම ඔවුහු පාපතර සමූහයක් වූහ."/>
        <aya index="47" text=" තවද අහස, අපි එය (අපගේ) ශක්තියෙන් ගොඩ නැගුවෙමු. තවද සැබැවින්ම අපි (එය) ප‍්‍රසාරණය කරන්නන් වෙමු."/>
        <aya index="48" text=" තවද මිහිතලය, අපි එය (යහනාවක් ලෙස) ඇතිරුවෙමු. අතුරන්නන් (අතුරින් අප) උතුම් විය."/>
        <aya index="49" text=" නුඹලා මෙනෙහි කරනු පිණිස සෑම දෙයකින්ම අපි ජෝඩු වශයෙන් මැව්වෙමු."/>
        <aya index="50" text="එබැවින් අල්ලාහ් දෙසට ශීඝ‍්‍රයෙන් යවු. (නබිවරය,) සැබැවින්ම මම නුඹලාට ඔහුගෙන් වූ පැහැදිලි අවවාද කරන්නෙක් වෙමි. (යැයි ප‍්‍රතික්ෂේපකයින්ට පවසවු.)"/>
        <aya index="51" text=" තවද නුඹලා අල්ලාහ් සමග වෙනත් දෙවියෙකු පත් නොකරවු. සැබැවින්ම මම නුඹලාට ඔහුගෙන් වූ පැහැදිලි අවවාද කරන්නෙකු වෙමි."/>
        <aya index="52" text="එ(ම ප‍්‍රතික්ෂේපකයින් නුඹට හූනියම්කරුවා නැතහොත් උන්මත්තකයා යැයි පැවසූ )ලෙසම මොවුනට පෙර වූවන් වෙත කවර 'රසූල්වරයෙකු' පැමිණිය ද &quot;(ඔහු) හූනියම්කරුවෙකි නැතහොත් උන්මත්තයෙකි&quot; යැයි ඔවුන් පැවසූවා මිස නැත."/>
        <aya index="53" text="මේ (කියමන) පිළිබඳව ඔවුන් එකිනෙකා (ප‍්‍රජාවෙන් ප‍්‍රජාවට) උපදෙස් දෙමින් පැමිණියෙහු ද? (නැත) නමුත් ඔවුහු සීමාව ඉක්මවා ගිය පිරිසකි."/>
        <aya index="54" text=" එබැවින් (නබිවරය,) ඔවුන්ගෙන් නුඹ බැහැර වවු. එහෙත් (ඔවුන් ගැන) නුඹ දොස් පවරනු ලබන්නෙකු නොවේ."/>
        <aya index="55" text=" තවද නුඹ අනුශාසනා කරවු. එවිට සැබැවින්ම එම අනුශාසනය විශ්වාසිකයින්ට ප‍්‍රයෝජනවත් වනු ඇත."/>
        <aya index="56" text="'ජින්' වර්ගයා හා මනුෂ්‍ය වර්ගයා මා නැමදුම් කිරීමට මිස නොමැව්වෙමි."/>
        <aya index="57" text="ඔවුන්ගෙන් මම කිසිඳු සම්පතක් අපේක්ෂා නොකරමි. තවද ඔවුන් මා පෝෂණය කළ යුතු යැයි ද මම අපේක්ෂා නොකරමි."/>
        <aya index="58" text="(නබිවරය පවසවු) &quot;සැබැවින්ම අල්ලාහ්, ඔහුමය පෝෂකයා. ස්ථීර බලය ඇත්තා.&quot;"/>
        <aya index="59" text="සැබැවින්ම අපරාධ කළවුනට (ඔවුනට පෙර වූ) ඔවුන්ගේ සගයින්ගේ (දඬුවමින්) කොටසක් මෙන් කොටසක් හිමිය. එබැවින් ඔවුහු (එය) මාගෙන් ඉක්මන් කරන මෙන් නොපැතිය යුතුය."/>
        <aya index="60" text=" ප‍්‍රතික්ෂේප කළවුනට ප‍්‍රතිඥා දෙනු ලැබූ ඔවුන්ගේ (විනිශ්චය) දිනයෙහි විනාශය ඇත් වේ."/>
    </sura>
    <sura index="52" name="">
        <aya index="1" text="තූර්(කන්ද) මත දිවුරමින්."/>
        <aya index="2" text="තවද දිග හරින ලද ලේඛනයෙහි ලියන ලද ග‍්‍රන්ථය මත දිවුරමින්."/>
        <aya index="4" text="තවද බයිතුල් මඃමූර් මත දිවුරමින්."/>
        <aya index="5" text="තවද ඔසවන ලද (අහස් )වියන මත දිවුරමින්."/>
        <aya index="6" text="(ඇවිළී) උතුරනු ලැබූ මුහුද මත දිවුරමින්."/>
        <aya index="7" text="සැබැවින්ම නුඹගේ පරමාධිපතිගේ දඬුවම සිදුවන්නේමය."/>
        <aya index="8" text="එය වළක්වන්නෙකු නැත."/>
        <aya index="9" text="අහස (කම්පනය වී) දැඩි භ‍්‍රමණයකින් භ‍්‍රමණය වන දින."/>
        <aya index="10" text="තවද කඳු (තිබූ තැනින්) දැඩි ඉවත් වීමකින් ඉවත් වී යනු ඇත."/>
        <aya index="11" text="එවිට එදින අසත්‍යය කරන්නන්ට විනාශය අත් වනු ඇත!"/>
        <aya index="12" text="ඔවුන් නිෂ්ඵල දෑහි(කතාවන්හි) ගිලී කෙළිලොල් කරමින් සිටිති."/>
        <aya index="13" text="නිරා ගින්නට දැඩි තල්ලු කිරීමකින් තල්ලු කරනු ලබන දින."/>
        <aya index="14" text="&quot;මෙය නුඹලා කවර දෙයක් අසත්‍ය කරමින් සිටියෙහු ද එම (නිරා) ගින්නයි."/>
        <aya index="15" text=" එබැවින් හූනියමක් ද මෙය. නැතහොත් නුඹලා (එය) නිරීක්ෂණය නොකරන්නෙහි ද?"/>
        <aya index="16" text="එහි නුඹලා පිවිස දැවෙවු. එවිට ඉවසා දරා ගනිවු. නැතහොත් ඉවසා දරා නොගනිවු. (ඒ දෙකම) නුඹලාට එක හා සමානය. නුඹලාට ප‍්‍රතිඵල දෙනු ලබනුයේ (ලොවෙහි) නුඹලා කරමින් සිටි දැයටමය.&quot; (යැයි ඔවුනට පවසනු ලැබේ.)"/>
        <aya index="17" text="සැබැවින්ම බිය භක්තිකයින් ඔවුන්ගේ පරමාධිපති ඔවුනට ප‍්‍රදානය කළ දෑ ප‍්‍රීතියෙන් භුක්ති විඳිමින් (ස්වර්ග) උයන්හි හා පූර්ණ සොම්නසෙහි වෙති. තවද ඔවුන්ගේ පරමාධිපති ඔවුන්ව නිරයේ දඬුවමින් ආරක්ෂා කළේය."/>
        <aya index="19" text="'(ලෞකික ජීවිතයේ) නුඹලා කරමින් සිටි දෑ හේතුවෙන් පෙළට තබන ලද කවිච්චි වල ඇල වී සිටිමින් නුඹලා ප‍්‍රීතියෙන් අනුභව කරවු. පානය කරවු' (යැයි ස්වර්ගයෙහි දී පවසනු ලැබේ.) තවද අපි ඔවුනට හූරුන්ඊන් විවාහ කර දෙන්නෙමු."/>
        <aya index="21" text="තවද විශ්වාස කළවුන් ද විශ්වාසයෙන් ඔවුන්ව අනුගමනය කළ ඔවුන්ගේ පරපුර ද, අප ඔවුන්ව ඔවුන්ගේ පරපුර සමග එකතු කරන්නෙමු. තවද ඔවුන්ගේ ක‍්‍රියාවෙන් කිසිවක් අපි ඔවුනට අඩු නොකරන්නෙමු. සෑම කෙනෙකුම තමන් උපයා ගත් දෑට ඇපය."/>
        <aya index="22" text=" තවද පලතුරු වලින්ද මාංශ වලින් ද ඔවුන් රුචි කරන දෑ ඔවුනට අපි සපයන්නෙමු."/>
        <aya index="23" text=" එහි ඔවුන් එකිනෙකා (මිතුරුකමින් මිදි පැන්) ගුරුලේත්තු උදුරා ගනිති. එහි අනවශ්‍ය කතා ද නැත. (එමෙන්ම) පාපය ඇති කරවන්නක් ද නැත."/>
        <aya index="24" text=" ඔවුනට හිමි උපස්ථායික කොලුවන් ඔවුන් වටා එන්නෝය. සැබැවින්ම ඔවුන් (බෙලිකටු තුළ) සඟවනු ලැබූ මුතු මෙන් වෙති."/>
        <aya index="25" text="තවද ඔවුන් එකිනෙකා (මෙලොව ජීවිතය පිළිබඳව) විමසා ගනිමින් ඔවුන්ගෙන් සමහරු තවත් සමහරුන්ව මුණ ගැසෙති."/>
        <aya index="26" text="&quot;සැබැවින්ම අපි මීට පෙර අපගේ පවුලෙහි (සිටියදී අල්ලාහ්ගේ දඬුවම පිළිබඳව) බියට පත්වන්නන්ව සිටියෙමු.&quot; යැයි ඔවුහු පවසති."/>
        <aya index="27" text="&quot;එවිට අල්ලාහ් අප හට (පාපක්ෂමාව) දායාද කළේය. තවද දැඩි ගින්නේ දඬුවමින් අපව ඔහු ආරක්ෂා කළේය."/>
        <aya index="28" text=" සැබැවින්ම අපි මීට පෙර ඔහුගෙන් අයැදිමින් සිටියෙමු. සැබැවින්ම ඔහුමය පරම කරුණාභරිත ත්‍යාගශීලී වන්නේ.&quot; (යැයි ද ඔවුහු පවසති.)"/>
        <aya index="29" text="එබැවින් (නබිවරය,) නුඹ සිහිපත් කරවු. නුඹගේ පරමාධිපතිගේ භාග්‍යය හේතුවෙන් නුඹ හූනියම්කරුවෙකු හෝ උන්මත්තයෙකු නොවන්නෙහිය."/>
        <aya index="30" text="නැතහොත් &quot;(මොහු) කවියෙකි. මොහුට කාලයාගේ මරණය සිදු වේ යැයි අපි බලාපොරෙත්තු වන්නෙමු&quot;යි ඔවුහු පවසන්නෙහු ද?"/>
        <aya index="31" text="&quot;(මාගේ මරණය) නුඹලා බලාපොරොත්තු වවු. සැබැවින්ම නුඹලා සමග මම ද (නුඹලාට ඇති වන දඬුවම) බලාපොරොත්තුවන්නන්ගෙන් කෙනෙකි.&quot; යැයි (නබිවරය,) පවසවු."/>
        <aya index="32" text="මෙය (පැවසීම)ට ඔවුන්ගේ බුද්ධිය ඔවුනට අනුබල දෙන්නේ ද? නැතහොත් ඔවුන් සීමාව ඉක්ම වූ පිරිසක් ද?"/>
        <aya index="33" text="නැතහොත් &quot;ඔහු මෙය(අල් කුර්ආනය) ගෙතුවේ යැ&quot;යි ඔවුහු පවසන්නෙහු ද? නමුත් ඔවුහු (මෙය) විශ්වාස නොකරති."/>
        <aya index="34" text="එබැවින් ඔවුන් සත්‍යවන්තයින් වන්නේ නම්, මෙවන් වදනක් ඔවුන් ගෙනෙත්වා."/>
        <aya index="35" text="නැතහොත් ඔවුහු කිසිවකින් තොරව මවනු ලැබුවේ ද? එසේ නැතහොත් ඔවුන්ම මැවුම්කරුවන් ද?"/>
        <aya index="36" text="නැතහොත් ඔවුහු අහස් හා මිහිතලය මැව්වේ ද? නැත. ඔවුහු ස්ථීර ලෙස විශ්වාස නොකරති."/>
        <aya index="37" text="නැතහොත් නුඹගේ පරමාධිපතිගේ ධන සම්භාරය ඔවුන් අබියස ද? එසේ නැතහොත් ඔවුහුම ආධිපත්‍යය දරන්නන් ද?"/>
        <aya index="38" text="නැතහොත් ඔවුන් එහි(ඉණිමගෙහි අහසට නැග රහස්) සවන් දීමට (හැකි) ඉණිමගක් ඔවුනට තිබේ ද? එසේ නම් ඔවුන්ගෙන් සවන් දෙන්නා පැහැදිලි සාධකයක් ගෙනෙත්වා!"/>
        <aya index="39" text="නැතහොත් ඔහුට(අල්ලාහ්ට) ගැහැනු දරුවන් හා නුඹලාට (පමණක්) පිරිමි දරුවන් ද?"/>
        <aya index="40" text="නැතහොත් (නබිවරය,) නුඹ ඔවුන්ගෙන් කුලියක් ඇසුවෙහි ද? එබැවින් ඔවුන් ණය බරින් උසුලනු ලැබූවන් ද?"/>
        <aya index="41" text="නැතහොත් ඔවුන් අබියස ගුප්ත දැනුම තිබේ ද? තවද ඔවුන් (එය) ලියා තබන්නේ ද?"/>
        <aya index="42" text=" නැතහොත් ඔවුන් (නබිවරයාට) කුමන්ත‍්‍රණයක් කිරීමට අපේක්ෂා කරන්නේ ද? කවරෙකු ප‍්‍රතික්ෂේප කළේ ද ඔවුහුමය කුමන්ත‍්‍රණයට ගොදුරු වූවෝ."/>
        <aya index="43" text=" නැතහොත් ඔවුනට අල්ලාහ් හැර වෙනත් දෙවියෙකු සිටිත් ද? ඔවුන් ආදේශ තබන දැයින් අල්ලාහ් පිවිතුරුය."/>
        <aya index="44" text=" &quot;අහසින් කැබැල්ලක් (කඩා) වැටෙනු (පැහැදිලිව) ඔවුන් දුටුව ද එය එකිනෙකට ඇමුණුනු (ඝණ) වලාකුළු&quot; යැයි ඔවුහු පවසති."/>
        <aya index="45" text=" කුමන දිනක ඔවුනට (මරණය නම්) කම්පනය ඇති කරනු ලබන්නේ ද ඔවුන්ගේ එම දිනය ඔවුන් හමු වන තෙක් නුඹ ඔවුන්ව අත හැර දමවු."/>
        <aya index="46" text=" (එම දිනය නම්) ඔවුනට ඔවුන්ගේ කුමන්ත‍්‍රණය කිසිඳු ප‍්‍රයෝජනයක් නොදෙන දිනයයි. තවද (එදින) ඔවුන් උදව් ද කරනු නොලබති."/>
        <aya index="47" text=" සැබැවින්ම අපරාධ කළවුනට එයට පෙර ද දඬුවමක් ඇත. නමුත් ඔවුන්ගෙන් බහුතරය (ඒ බව) නොදනිති."/>
        <aya index="48" text=" තවද (නබිවරය,) නුඹගේ පරමාධිපතිගේ තීරණය (පැමිණෙන) තෙක් ඉවසා සිටිවු. මන්දයත් සැබැවින්ම නුඹ අපගේ අධීක්ෂණය යටතේය. තවද නුඹ (නැමදුම සඳහා) නැගී සිටින මොහොතේ නුඹගේ පරමාධිපතිගේ ප‍්‍රශංසාවෙන් (ඔහුව) පිවිතුරු කරවු."/>
        <aya index="49" text=" තවද රාත‍්‍රියෙහි (කොටසක) ද තරු අවරට යන මෙහොතෙහි ද ඔහුව පිවිතුරු කරවු."/>
    </sura>
    <sura index="53" name="">
        <aya index="1" text=" තාරකාව මත දිවුරමින්. එය අවරට ගිය විට."/>
        <aya index="2" text=" නුඹලාගේ සගයා (වන 'මුහම්මද්' ඍජු මාර්ගයෙන්) නොමග ගියේ නැත. ඔහු මුළා වූයේ ද නැත."/>
        <aya index="3" text=" ඔහු (තම) මනෝ ඉච්ඡාවට අනුව කතා නොකරයි."/>
        <aya index="4" text=" (ඔහු කතා කරන) එය පහළ කරනු ලබන 'වහී' (දේව පණිවිඩයක්) මිස නැත."/>
        <aya index="5" text=" දැඩි ශක්තිවන්තයා (වන 'ජිබ්රීල්' එය) ඔහුට ඉගැන්වූයේය."/>
        <aya index="6" text=" (ජිබිරීල් අලංකාරයෙන් යුත්) තේජසින් හෙබි අයෙකි. තවද ඔහු ඉහළ ක්ෂිතිජයෙහි සිටියදී ඔහු (ඔහුගේ සැබෑ ස්වරූපයෙන්ම) ස්ථාපිත විය."/>
        <aya index="8" text="පසුව ඔහු ('රසූල්වරයාට') සමීප වී (එයින්) බැස්සේය."/>
        <aya index="9" text="එ(ම සමීප)ය දුනු දෙකක තරමක් හෝ ඊටත් වඩා සමීප විය."/>
        <aya index="10" text="ඔහු(අල්ලාහ් විසින් ජිබ්රීල්ට) කුමන 'වහී'(දේව පණිවිඩය) හෙළිදරව් කළේ ද එය තමාගේ ගැත්තාට පහළ කළේය."/>
        <aya index="11" text="ඔහු දුටු දෑ(ජිබ්රීල්ව ඔහුගේ) හදවත අසත්‍යය නොකළේය."/>
        <aya index="12" text="ඔහු දුටු දෑ පිළිබඳව ඔහු සමග නුඹලා වාද කරන්නෙහු ද?"/>
        <aya index="13" text="සැබැවින්ම ඔහුව(ජිබ්රීල්ව) තවත් වාරයක් (සැබෑ ස්වරූපයෙන්ම) ඔහු('මුහම්මද්') දුටුවේය."/>
        <aya index="14" text="(එය) සිද්රතුල් මුන්තහාහි ය."/>
        <aya index="15" text="ජන්නතුල් මඃවා (නම් ලැගුම් ගන්නා ස්වර්ග උයන) ඇත්තේ ඒ(සිද්රතුල් මුන්තහා) අසලය."/>
        <aya index="16" text="ආවරණය කරන දෑ සිද්රාව (නම් ගස) ආවරණය කළ විට"/>
        <aya index="17" text="('රසූල්වරයාගේ') බැල්ම නොසැලිණ. තවද එය සීමාව ඉක්ම නොවීය."/>
        <aya index="18" text="සැබැවින්ම තම පරමාධිපතිගේ මහත් වූ සංඥාවන්ගෙන් (සමහරක් ද) ඔහු දුටුවේය."/>
        <aya index="19" text="'ලාත්' හා 'උzස්zසා'ව නුඹලා දුටුවේ ද?"/>
        <aya index="20" text="තවකෙකු වන තුන්වැන්නා වූ 'මනාත්' ව ද (නුඹලා දුටුවේ ද?)"/>
        <aya index="21" text="නුඹලාට පිරිමින් ද (අල්ලාහ් වන) ඔහුට ස්ත‍්‍රීන් ද"/>
        <aya index="22" text="එසේ නම් එය අසාධාරණ බෙදීමකි."/>
        <aya index="23" text="ඒවා නුඹලා හා නුඹලාගේ මුතුන්මිත්තන් නම් කළ නාමයන් මිස නැත. ඒවා( දෙවිවරුන් බව)ට කිසිදු සාධකයක් අල්ලාහ් පහළ කළේ නැත. සැබැවින්ම ඔවුන්ගේ පරමාධිපතිගෙන් ඔවුනට යහමග පැමිණ තිබියදීත් ඔවුහු අනුමානය හා සිත් ආශා කරන දෑ මිස (වෙනෙකක්) අනුගමනය නොකරති."/>
        <aya index="24" text="නැතහොත් (ප‍්‍රතික්ෂේපක) මිනිසාට තමා පැතූ දෑ හිමි වේ ද?"/>
        <aya index="25" text="(නැත.) මක්නිසාද යත් මතු ලොව හා මෙලොව අල්ලාහ්ටම හිමි ය."/>
        <aya index="26" text="අහස්හි කෙතරම් 'මලක්වරුන්' වෙත් ද? ඔවුන්ගේ මැදිහත් වීම (වුවද) අල්ලාහ් අභිමත කළ අයට හා ඔහු තෘප්තියට පත් අය සඳහා අනුමැතිය දීමෙන් පසුව මිස (අන් කිසිවිටෙක) කිසිඳු ප‍්‍රයෝජනයක් නොදෙන්නේය."/>
        <aya index="27" text="සැබැවින්ම මතු ලොව පිළිබඳව විශ්වාස නොකරන්නන් 'මලක්වරුන්ට' ස්ත‍්‍රී නාමයෙන් නම් කරති."/>
        <aya index="28" text="තවද ඒ පිළිබඳව ඔවුනට (කිසිඳු) දැනුමක් නැත. ඔවුන් අනුමානය මිස (වෙනකක්) අනුගමනය නොකරති. තවද සැබැවින්ම අනුමානය සත්‍ය( විෂ)යෙහි කිසිදු ප‍්‍රයෝජනයක් ලබා නොදෙන්නේය."/>
        <aya index="29" text="එබැවින් (නබිවරය,) කවරෙකු අපගේ උපදෙස පිටුපා යන්නේ ද තවද මෙලොව ජීවිතය මිස (අන් කිසිවක්) අපේක්ෂා නොකරන්නේ ද ඔහු පිළිබඳව නොසලකා හරිවු."/>
        <aya index="30" text="එය ඔවුන්ගේ දැනුමේ අවසානයයි. සැබැවින්ම නුඹගේ පරමාධිපති, ඔහු තම මාර්ගයෙන් මුළා වූයේ කවරෙකු දැයි මැනවින් දන්නාය. තවද යහමග ලැබුවේ කවරෙකු දැයි ද ඔහු මැනවින් දන්නාය."/>
        <aya index="31" text="තවද අහස්හි ඇති දෑ ද මිහිතලයෙහි ඇති දෑ ද අල්ලාහ් සතුය. (එබැවින්) නපුරුකම් කළවුනට ඔවුන් කළ දෑ හේතුවෙන් ඔහු ප‍්‍රතිවිපාක දෙනු පිණිසය. තවද යහ දෑ කළවුනට ඔහු යහ ප‍්‍රතිඵල දෙනු පිණිසය."/>
        <aya index="32" text="(ඔවුන්) කවුරුන්දයත් (පාපයන්ගෙන්) අල්ප දෑ හැර මහා පාපයන්ගෙන් හා අශික්ෂිත දෑ වලින් වැළකෙන්නන්ය. සැබැවින්ම නුඹගේ පරමාධිපති සමාව දීමෙහි අති මහත්ය. මිහිතලයෙන් නුඹලාව ඔහු නිර්මාණය කළ අවස්ථාවේ සිටම හා නුඹලාගේ මව්වරුන්ගේ කුස තුළ කලලයන් ලෙස නුඹලා සිටින අවස්ථාවේ සිටම ඔහු නුඹලා පිළිබඳව මැනවින් දන්නාය. එබැවින් නුඹලා නුඹලාවම (ශුද්ධවන්තයින් යැයි) පිවිතුරු කර නොගනිවු. බිය භක්තිකයින් කවුරුන්දැ?'යි ඔහු මැනවින් දන්නාය."/>
        <aya index="33" text="(නබිවරය,) කවරෙකු (සත්‍යයෙන්) පිටුපාන්නේ ද ඔහුව නුඹ දුටුවෙහි ද?"/>
        <aya index="34" text="ඔහු ස්වල්පයක් ලබා දී වළකා ගත්තේය."/>
        <aya index="35" text="(ඔහු විශ්වාස කළ දෑ සත්‍ය යැයි) ඔහු දකින්නට ඔහු අබියස ගුප්ත දෑ පිළිබඳව ඥානය තිබෙන්නේ ද?"/>
        <aya index="36" text="නැතහොත් (අල්ලාහ්ගේ නියෝගයන්) සම්පූර්ණයෙන්ම ඉටු කළ 'ඉබ්රාහීම්ගේ' හා තවද 'මූසාගේ' ලේඛනයන්හි ඇති දෑ පිළිබඳව ඔහුට දැනුම් දෙනු නොලැබුවේ ද?"/>
        <aya index="38" text="(එනම් තම පාපයේ) බර උසුලන්නෙකු වෙනෙකෙකුගේ (පාපයේ) බර නොඋසුලන්නේය."/>
        <aya index="39" text="තවද මිනිසාට ඔහු වෑයම් කළ දෑ හැර වෙනෙකක් නැත."/>
        <aya index="40" text=" තවද ඔහුගේ වෑයම මතු දක්නට ලැබේ."/>
        <aya index="41" text=" පසුව පූර්ණවත් ප‍්‍රතිඵල ඔහුට ප‍්‍රතිඵල වශයෙන් දෙනු ලබන්නේය."/>
        <aya index="42" text=" තවද සැබැවින්ම නුඹගේ පරමාධිපති වෙතමය (සියල්ලන්ගේ) අවසානය ඇත්තේ."/>
        <aya index="43" text=" තවද සැබැවින්ම සිනස්වන්නේ ද හඬවන්නේ ද ඔහුමය."/>
        <aya index="44" text=" තවද සැබැවින්ම මරණයට පත් කරන්නේ ද ජීවය ලබා දෙන්නේ ද ඔහුමය."/>
        <aya index="45" text=" තවද සැබැවින්ම ඔහු ස්ත‍්‍රී පුරුෂ යුගල මැව්වේ."/>
        <aya index="46" text=" ශුක‍්‍රාණු බිඳුවෙන්ය. එය (ගර්භාෂය තුළට) විමෝචනය කරනු ලැබූ අවස්ථාවෙහිය."/>
        <aya index="47" text=" තවද (විනිශ්චය දින) සැබැවින්ම මතු නිර්මාණය ද ඔහු කෙරෙහිය."/>
        <aya index="48" text=" තවද සැබැවින්ම පොහොසත් කරවන්නේ ද තෘප්තියට පත් කරවන්නේ ද ඔහුමය."/>
        <aya index="49" text=" තවද සැබැවින්ම ෂිඃරාවෙහි පරමාධිපති ද ඔහුමය."/>
        <aya index="50" text=" තවද සැබැවින්ම ඔහු පෙර විසූ 'ආද්' ජනයා විනාශ කළේය."/>
        <aya index="51" text="තවද 'සමූද්' ජනයා ද (ඔහු විනාශ කළේය). තවද ඔහු (ඔවුන්ගෙන් කිසිවෙකු හෝ) ඉතිරි කළේ නැත."/>
        <aya index="52" text="තවද මීට පෙර විසූ 'නුහ්ගේ' ජනයාව ද (ඔහු විනාශ කළේය). සැබැවින්ම ඔවුහු වඩාත් අපරාධකරන්නන් ලෙස හා වඩාත් සීමාව ඉක්මවා යන්නන් ලෙස සිටියහ."/>
        <aya index="53" text="තවද උඩු යටිකුරු කරනු ලැබූ ('ලූත්ගේ') නගරයන් ද ඔහු (ඔසවා) පහත හෙළුවේය."/>
        <aya index="54" text="එවිට ආවරණය කළ දැයින්(ගල් වලින්) ඔහු ඒවා(එම නගරයන්) ආවරණය කළේය."/>
        <aya index="55" text="එබැවින් නුඹගේ පරමාධිපතිගේ කවර භාග්‍යයක් පිළිබඳව ද නුඹ සැක කරනුයේ."/>
        <aya index="56" text="මොහු('මුහම්මද්') පෙර අවවාද කරන්නන් අතුරින් වූ (එවැනිම) අවවාද කරන්නෙකි."/>
        <aya index="57" text="සමීප වන්නා වූ දෑ(විනිශ්චය දිනය) සමීප විය."/>
        <aya index="58" text="අල්ලාහ් හැර එය අනාවරණය කරන්නෙකු නැත."/>
        <aya index="59" text="එවිට මෙම පුවතෙන් නුඹලා මවිතයට පත් වන්නෙහු ද?"/>
        <aya index="60" text="තවද නුඹලා නොසැලකිමත්ව සිටිමින් නොහඬා සිනාසෙන්නෙහු ද?"/>
        <aya index="62" text="එබැවින් නුඹලා අල්ලාහ්ට 'සුජූද්' කරවු. තවද නමදිවු."/>
    </sura>
    <sura index="54" name="">
        <aya index="1" text="(ලොව අවසන්) හෝරාව සමීප විය. තවද චන්ද්‍රයා ද පැළී ගියේය."/>
        <aya index="2" text="තවද ඔවුහු සංඥාවක් දුටු විට (එයට) ඔවුන් පිටුපා &quot;අනිත්‍ය වූ හූනියමක්&quot; යැයි පවසති."/>
        <aya index="3" text="තවද ඔවුහු අසත්‍යය කර, ඔවුන්ගේ මනෝ ඉච්ඡාවන් අනුගමනය කළහ. නමුත් සෑම කරුණක්ම (එහි නියමිත කාලය පැමිණි විට) නිරවුල් වන්නකි."/>
        <aya index="4" text="සැබැවින්ම ඔවුන් වෙත (අතීතයේ සිදු වූ) පුවත් අතුරින් එහි ඇති අවවාද කර වළක්වාලන දෑ(පුවත්) පැමිණ ඇත."/>
        <aya index="5" text="(එය) පරිපූර්ණ ප‍්‍රඥාවකි. නමුත් අවවාද කරන දෑ (ඔවුනට) ප‍්‍රයෝජනයක් නොදෙන්නේය."/>
        <aya index="6" text=" එබැවින් (නබිවරය,) ඔවුන්ව නුඹ නොසලකා හරිවු. (හදවත්) පිළිකුල් කරන කරුණක් (වන විනිශ්චය) වෙත කැඳවන්නෙකු කැඳවන දින,"/>
        <aya index="7" text=" ඔවුන්ගේ බැල්ම (අවමානයෙන්) පහත හෙළී තිබියදී ඔවුන් පැතිර සිටින පළගැටියන් මෙන් කැඳවන්නා දෙසට ශීඝ‍්‍රයෙන් පැමිණෙන්නන් ලෙස මිනී වළවල් වලින් එළියට එනු ඇත. (එදින) ප‍්‍රතික්ෂේපකයින් &quot;මෙය දුෂ්කර දිනයකි&quot; යැයි පවසනු ඇත."/>
        <aya index="9" text="ඔවුනට පෙර 'නුහ්ගේ' ජනයා අසත්‍යය කළෝය. එනම් ඔවුන් අපගේ ගැත්තාව(නූහ්ව) අසත්‍යය කොට (ඔහුට) &quot;උන්මත්තකයා&quot; යැයි පැවසුවෝය. තවද ඔහු තර්ජනය කරනු ලැබුවේය."/>
        <aya index="10" text="එවිට ඔහු තම පරමාධිපතිගෙන් &quot;සැබැවින්ම මා (ප‍්‍රතික්ෂේපකයින් විසින්) ඉක්මවනු ලැබුවෙමි. එබැවින් (ඔවුනට එරෙහිව මා හට) උදව් කරනු මැනව!&quot; යැයි ඇයැද සිටියේය."/>
        <aya index="11" text="පසුව අපි ඇදහැලෙන (ධාරානිපාත වැසි) ජලය මගින් අහස් දොරටු විවෘත කළෙමු."/>
        <aya index="12" text="තවද අපි මිහිතලය උල්පත් වලින් පුපුරුවා හැරියෙමු. නියම කරනු ලැබූ කරුණක් සඳහා (වැසි හා උල්පත්) ජලය (එකිනෙකට) හමු විය."/>
        <aya index="13" text="තවද ලෑලි හා ඇණ සහිත දැයෙහි(නැවෙහි) අපි ඔහුව නැංවූයෙමු."/>
        <aya index="14" text=" එය අපගේ අධීක්ෂණය යටතේ යාත‍්‍රා කළේය. (මෙසේ අප සිදු කළේ) ප‍්‍රතික්ෂේපයට ලක් වූ තැනැත්තා(නූහ්) සඳහා වූ ප‍්‍රතිඵලයක් ලෙසය."/>
        <aya index="15" text=" තවද සැබැවින්ම අපි එය(එම නැව) සංඥාවක් ලෙස අත හැර තැබුවෙමු. එබැවින් (එයින්) උපදෙස් ලබන්නෙක් සිටිත් ද?"/>
        <aya index="16" text=" එබැවින් මාගේ දඬුවම හා අවවාද කෙසේ වී ද?"/>
        <aya index="17" text="තවද සැබැවින්ම උපදෙස් ලබනු පිණිස අල් කුර්ආනය අපි පහසු කර ඇත්තෙමු. එබැවින් (එයින්) උපදෙස් ලබන්නෙක් සිටිත් ද?"/>
        <aya index="18" text="'ආද්' (ජනයා ද එය) අසත්‍යය කළෝ ය. එබැවින් මාගේ දඬුවම හා අවවාද කෙසේ වී ද?"/>
        <aya index="19" text="සැබැවින්ම අපි ඔවුන් වෙත නිරන්තර දුර්භාග්‍ය දිනයක දැඩි සුළි සුළඟක් එව්වෙමු."/>
        <aya index="20" text="එය මිනිසුන්ව උදුරා විසි කළේය. සැබැවින්ම ඔවුහු මුලිනුදුරන ලද ඉඳි ගස් කඳන් මෙන් වූහ."/>
        <aya index="21" text="එබැවින් මාගේ දඬුවම හා අවවාද කෙසේ වී ද?"/>
        <aya index="22" text="තවද සැබැවින්ම උපදෙස් ලබනු පිණිස අල් කුර්ආනය අපි පහසු කර ඇත්තෙමු. එබැවින් (එයින්) උපදෙස් ලබන්නෙක් සිටිත් ද?"/>
        <aya index="23" text="'සමූද්' (ජනයා ද) අවවාද කරන්නන්ව('රසූල්වරුන්ව') අසත්‍යය කළෝය."/>
        <aya index="24" text="එබැවින් &quot;අපි අනුගමනය කළ යුත්තේ අපගෙන්ම වූ එක් මිනිසෙකුව ද? එසේ නම් සැබැවින්ම අපි මුළාවෙහි ද උමතුවෙහි ද පසුවන්නෙමු&quot; යැයි ඔවුහු පැවසූහ."/>
        <aya index="25" text="&quot;අප අතුරින් ඔහු කෙරෙහි ද උපදෙස පහළ කරනු ලැබුවේ? නැත, ඔහු ගර්වයෙන් යුත් මහා බොරුකාරයෙකි.&quot; (යැයි ද පැවසූහ.)"/>
        <aya index="26" text="ගර්වයෙන් යුත් මහා බොරුකාරයා කවරෙකු දැ'යි හෙට දින ඔවුහු දැන ගනු ඇත."/>
        <aya index="27" text="සැබැවින්ම ඔවුනට පරීක්ෂණයක් ලෙස අපි ඔටුදෙන (ඔවුන් වෙත) යවන්නෙමු. එබැවින් (සාලිහ්,) නුඹ ඔවුන්ව බලා සිටිවු. තවද ඉවසිල්ලෙන් සිටිවු."/>
        <aya index="28" text=" තවද 'ජලය ඔවුන් (හා ඔටුදෙන) අතර බෙදා දී ඇත. එකිනෙකාගේ (ජලය) පානය කිරීමේ අයිතිය (වතාවෙන් වතාවට) පැමිණීම (ස්ථාපිත) විය යුතුය'. යැයි ඔවුනට දන්වවු."/>
        <aya index="29" text=" පසුව ඔවුහු (ඔටුදෙන ඝාතනය කිරීම සඳහා) ඔවුන්ගේ සගයා කැඳෙව්වෝය. එබැවින් ඔහු (එම) වගකීම ගෙන (උගේ) ගෙල සිඳ දැමුවේය."/>
        <aya index="30" text=" එබැවින් මාගේ දඬුවම හා අවවාද කෙසේ වී ද?"/>
        <aya index="31" text=" සැබැවින්ම අපි ඔවුන් වෙත එක් (භයානක) මොර දීමේ හඬක් එව්වෙමු. එසැණින් ඔවුන් සත්ව ගාලක වියළි ඉපනැලි මෙන් පත් වූහ."/>
        <aya index="32" text=" තවද සැබැවින්ම උපදෙස් ලබනු පිණිස අල් කුර්ආනය අපි පහසු කළෙමු. එබැවින් (එයින්) උපදෙස් ලබන්නෙක් සිටිත් ද?"/>
        <aya index="33" text="'ලූත්ගේ' ජනයා (ද) අවවාද කරන්නන්ව(රසූල්වරුන්ව) අසත්‍යය කළෝය."/>
        <aya index="34" text="සැබැවින්ම අපි (ප‍්‍රතික්ෂේප කළ) ඔවුනට ගල් වර්ෂාවක් එව්වෙමු. (නමුත්) ලූත්ගේ පවුල(ට) හැර, අපි මොවුන්ව සහර් වේලාවෙහි මුදවා ගත්තෙමු."/>
        <aya index="35" text="(එය) අපගෙන් වූ දායාදයක් වශයෙනි. කෘතවේදීවන්නාට මෙලෙසය අප ප‍්‍රතිඵල ලබා දෙනුයේ."/>
        <aya index="36" text=" අපගේ ග‍්‍රහණය පිළිබඳව ඔහු ඔවුන්ට අවවාද කළේය. නමුත් ඔවුහු අවවාදය පිළිබඳව එකිනෙකා අතර තර්ක කර ගත්හ."/>
        <aya index="37" text=" සැබැවින්ම ඔහුගේ ආගන්තුකයින්ව (කාමයේ වරදට) ඔහුගෙන් ඔවුන් බලයෙන් ඉල්ලා සිටියෝය. එසැණින් අපි ඔවුන්ගේ දෑස් අන්ධ කළෙමු. එබැවින් (දැන්) &quot;මාගේ දඬුවම හා මාගේ අවවාද නුඹලා රස විඳිවු.&quot; (යැයි අපි ඔවුනට පැවසුවෙමු.)"/>
        <aya index="38" text=" සැබැවින්ම නිත්‍ය දඬුවම ඔවුන්ව අලුයමෙහි ග‍්‍රහණය කර ගත්තේය."/>
        <aya index="39" text=" එබැවින් මාගේ දඬුවම හා මාගේ අවවාද නුඹලා රස විඳිවු."/>
        <aya index="40" text=" තවද සැබැවින්ම උපදෙස් ලබනු පිණිස අල් කුර්ආනය අපි පහසු කළෙමු. එබැවින් (එයින්) උපදෙස් ලබන්නෙක් සිටිත් ද?"/>
        <aya index="41" text="තවද සැබැවින්ම 'ෆිර්අවුන්ගේ' පිරිසට ද අවවාද කරන්නන් (වන 'රසූල්වරුන්') පැමිණියේය."/>
        <aya index="42" text=" (නමුත්) අපගේ සංඥාවන් සියල්ලම ඔවුන් අසත්‍යය කළෝය. එබැවින් සර්ව බලසම්පන්න. සර්ව බලධාරියෙකුගේ ග‍්‍රහණයක් වශයෙන් ඔවුන්ව අපි ග‍්‍රහණය කළෙමු."/>
        <aya index="43" text="ඔවුනට වඩා නුඹලාගේ ප‍්‍රතික්ෂේපකයෝ ශ්‍රේෂ්ඨ ද? නැතහොත් (පෙර) ධර්ම පුස්තකයන්හි නුඹලාට (දඬුවමින්) මිදීමක් (ප‍්‍රකාශ වී) තිබේ ද?"/>
        <aya index="44" text="එසේ නොමැතිනම් &quot;අපි උපකාර ලබන (ජයග‍්‍රාහී) පිරිසක් වන්නෙමු&quot; යැයි ඔවුහු පවසන්නෝ ද?"/>
        <aya index="45" text="මෙම පිරිස මතු පරාජය කරනු ලබති. තවද ඔවුහු පසුපස හැරී පලා යති."/>
        <aya index="46" text="නමුත් (ලොව අවසන් වන) එම හෝරාව ඔවුනට ප‍්‍රතිඥා දෙනු ලැබූවකි. එම හෝරාව දැඩි ඛේද ජනකය. එමෙන්ම ඉතා තිත්තය."/>
        <aya index="47" text="සැබැවින්ම වැරදිකරුවන් මුළාවෙහි හා උමතුවෙහිය."/>
        <aya index="48" text="මුණින් අතට ඔවුන්ව නිරයට ඇදගෙන යනු ලබන දින &quot;නිරයේ පහස විඳිවු&quot; (යැයි ඔවුනට පවසනු ලැබේ.)"/>
        <aya index="49" text="සැබැවින්ම සෑම දෙයක්ම (පූර්ව සැලසුම් කළ) ප‍්‍රමාණයට අනුව අපි ඒවා මවා ඇත්තෙමු."/>
        <aya index="50" text="තවද අපගේ නියෝගය (කි‍්‍රයාත්මක වීම) ඇසිපිය ගසන්නාක් මෙන් (ක්ෂණිකව සිදු වන) එකක් මිස නැත."/>
        <aya index="51" text="තවද (මක්කා වැසියනි,) සැබැවින්ම නුඹලා මෙන් වූවන් (මීට පෙර ද) අපි විනාශ කළෙමු. එබැවින් (එයින්) උපදෙස් ලබන්නෙක් සිටිත් ද?"/>
        <aya index="52" text="තවද ඔවුන් කළ සෑම දෙයක්ම (ක‍්‍රියා) සටහන් ලේඛනයන්හිය."/>
        <aya index="53" text="තවද සෑම කුඩා හා විශාල දෙයක්ම (එහි) සටහන් කරනු ලැබ ඇත."/>
        <aya index="54" text="සැබැවින්ම බිය භක්තිකයින් (ස්වර්ග) උයන්හි හා ගංගාවන් (අසල)හිය."/>
        <aya index="55" text="සර්ව බලධාරී වූ අධිපති(අල්ලාහ්) අබියස ඇති සත්‍යය අසුනෙහිය."/>
    </sura>
    <sura index="55" name="">
        <aya index="1" text="සැමට කරුණාභරිත"/>
        <aya index="2" text="ඔහු අල් කුර්ආනය ඉගැන්නුවේය."/>
        <aya index="3" text="ඔහු මිනිසා මැව්වේය."/>
        <aya index="4" text="ඔහු පැහැදිලි කතාව ඔහුට(මිනිසාට) ඉගැන්නුවේය."/>
        <aya index="5" text="හිරු හා සඳු (ගමන් කරනුයේ නිශ්චිත) ගණනයකට අනුවය."/>
        <aya index="6" text="තවද ලියවැල් හා ගස් ඔහුට 'සුජූද්' කරති."/>
        <aya index="7" text="තවද අහස ඔහු එය එසෙව්වේය. තවද තුලාව ඔහු ස්ථාපනය කළේය,"/>
        <aya index="8" text="නුඹලා තුලාවෙහි සීමාව ඉක්මවා නොයනු පිණිසය."/>
        <aya index="9" text="තවද නුඹලා සාධාරණ ලෙස කිරුම් ස්ථාපිත කරවු. තවද නුඹලා තුලාවෙහි අඩු නොකරවු."/>
        <aya index="10" text="තවද මිහිතලය, ජීවීන් වෙනුවෙන් එය ස්ථාපනය කළේය."/>
        <aya index="11" text=" එහි පලතුරු ද (වලු බර) කෝෂ වලින් යුත් ඉඳි ගස් ද ඇත."/>
        <aya index="12" text=" තවද පොතු සහිත ධාන්‍ය ද සුවඳැති මල් ද (ඇත.)"/>
        <aya index="13" text=" එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="14" text=" මැටි බඳුනක් මෙන් හඬ ඇති වියළි මැටියෙන් මිනිසාව('ආදම්ව') මැව්වේය.-"/>
        <aya index="15" text="තවද දුම රහිත ගිනි ජාලාවෙන් ජින්ව(ජින්වරුන්ගේ පියාව) මැව්වේය."/>
        <aya index="16" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="17" text="හිරු නැගෙන දෙදිශාවෙහි හා හිරු බසින දෙදිශාවෙහි පරමාධිපති (ඔහුම)ය."/>
        <aya index="18" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="19" text="ඔහු මුහුදු දෙක එකිනෙක මුණගැසෙන්නට සැලැස්සුවේය."/>
        <aya index="20" text="ඒ දෙක අතර එකිනෙක ඉක්මවා නොයන බාධකයක් ඇත."/>
        <aya index="21" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="22" text="ඒ දෙක අතුරින් (වටිනා) මුතු හා පබළු පිට වෙයි."/>
        <aya index="23" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="24" text=" මුහුදෙහි කඳු මෙන් උස් වූ යාත‍්‍රාවන් ඔහු සතුය."/>
        <aya index="25" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="26" text="එ(ම මිහිතලයෙ)හි ඇති සෑම දෙයක්ම විනාශ වී යන්නේය."/>
        <aya index="27" text="තවද ගෞරවය හා කීර්තිය හිමි නුඹගේ පරමාධිපතිගේ 'වජ්හ'ය සදා පවතියි."/>
        <aya index="28" text="එබැවින් (ජින් හා මිනිසුන් වන) නුඹලා දේපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="29" text="අහස්හි හා මිහිතලයේ සිටින්නවුන් (තම අවශ්‍යතාවන්) ඔහුගෙන් අයැද සිටිති. සෑම දිනකම ඔහු කාර්යයෙහි (නිරතව) සිටියි."/>
        <aya index="30" text="එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="31" text="අහෝ! (මිනිස් හා ජින්) දෙවර්ගයනි, (විනිශ්චය සඳහා) නුඹලා වෙනුවෙන් අපි (කාලය) වෙන් කර ගන්නෙමු."/>
        <aya index="32" text="එබැවින් (ජින් හා මිනිසුන් වන) නුඹලා දේපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="33" text="'ජින්' හා මිනිස් සමූහයනි, අහස්හි හා මිහිතලයෙහි සීමා පථ තරණය කිරීමට නුඹලාට හැකි වේ නම් තරණය කරවු. නමුත් (අල්ලාහ්ගේ) බලපරාක‍්‍රමයෙන් මිස නුඹලා තරණය නොකරන්නෙහුය."/>
        <aya index="34" text="එබැවින් (ජින් හා මිනිසුන් වන) නුඹලා දේපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="35" text=" නුඹලා දෙවර්ගය වෙත (එදින) ගිනි ජාලාවක් හා දුමක් එවනු ලැබේ. එවිට නුඹලා දෙවර්ගයම (ඉන් මිදීමට) උපකාර නොලබන්නෝය."/>
        <aya index="36" text=" එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="37" text=" පසුව අහස පැළී විවර වූ විට තෙල් මෙන් රෝස වනු ඇත."/>
        <aya index="38" text=" එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="39" text=" පසුව එදින කිසිදු මිනිසෙකුගෙන් හෝ ජින්වරයෙකුගෙන් හෝ ඔහුගේ පාපය පිළිබඳව ප‍්‍රශ්න කරනු නොලබයි."/>
        <aya index="40" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="41" text="('මලක්වරුන්' විසින්) වැරදිකරුවන්ව ඔවුන්ගේ සලකුණු මගින් හඳුනා ගනු ලබති. තවද නළල් කෙස් හා පාද වලින් ග‍්‍රහණය කරනු ලබයි."/>
        <aya index="42" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="43" text="&quot;වැරදිකරුවන් කවර දෙයක් පිළිබඳව අසත්‍යය කළේ ද මෙය එම නිරයයි.&quot; (යැයි ඔවුනට පවසනු ලැබේ.)"/>
        <aya index="44" text="ඔවුන් එය හා දැඩිව උතුරන උණු ජලය අතර කැරකෙති."/>
        <aya index="45" text="එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="46" text="තවද කවරෙකු තම පරමාධිපති ඉදිරියේ සිට ගැනීම පිළිබඳව බිය වන්නේ ද ඔහුට (ස්වර්ග) උයන් දෙකක් ඇත."/>
        <aya index="47" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="48" text="ඒ දෙක (විහිදුණු) අතු වලින් යුක්තය."/>
        <aya index="49" text=" එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="50" text="ඒ දෙකෙහි ගලා බසින උල්පත් දෙකක් ඇත."/>
        <aya index="51" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="52" text="ඒ දෙකෙහි සෑම පලතුරකම දෙවර්ගයක් ඇත."/>
        <aya index="53" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="54" text="ඔවුන් ඇතිරිලි මත හාන්සි වී සිටිති. එහි ඇතුළාන්තය(ම) ඉස්තබරක් (නම් පට රෙදි) වලින් යුක්තය. එම ස්වර්ග දෙකෙහි පලතුරු (අතට) සමීපව තිබේ."/>
        <aya index="55" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="56" text="ඒවායෙහි සංවර බැල්මෙන් යුත් කන්‍යාවන් වෙති. (ස්වර්ගවාසීන් වන) ඔවුනට පෙර කිසිදු මිනිසෙකු හෝ ජින්වරයෙකු ඔවුන්ව ස්පර්ශ කර නැත."/>
        <aya index="57" text="එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="58" text="ඔවුන් රක්ත මාණික්‍යය හා හිරිගල් බඳුය."/>
        <aya index="59" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="60" text="යහපතට යහපත මිස වෙනත් ප‍්‍රතිඵලයක් ඇත් ද?"/>
        <aya index="61" text="එබැවින් (ජින් හා මිනිසුන් වන) නුඹලා දේපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="62" text=" තවද (තවත් බිය භක්තික පිරිසකට) මේ දෙක හැර තවත් (ස්වර්ග) උයන් දෙකක් තිබේ."/>
        <aya index="63" text=" එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="64" text=" ඒ දෙක තද කොළ පැහැතිය."/>
        <aya index="65" text=" එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="66" text=" ඒ දෙකෙහි උතුරා හැළෙන උල්පත් දෙකක් ඇත."/>
        <aya index="67" text="එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="68" text=" ඒ දෙකෙහි පලතුරු ද ඉඳි ගස් ද දෙළුම් ද ඇත."/>
        <aya index="69" text=" එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="70" text=" ඒවායෙහි ඉතා අලංකාර යහපත් ස්ත‍්‍රීන් වෙති."/>
        <aya index="71" text=" එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="72" text=" (ඔවුන්) මණ්ඩපයන්හි ආරක්ෂිතව තබා ඇති හූර් නම් (ස්වර්ග) කන්‍යාවන්ය."/>
        <aya index="73" text=" එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="74" text=" (ස්වර්ගවාසීන් වන) ඔවුනට පෙර කිසිඳු මිනිසෙකු හෝ ජින්වරයෙකු ඔවුන්ව ස්පර්ශ කර නැත."/>
        <aya index="75" text=" එබැවින් (ජින් හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="76" text=" (මෙම ස්වර්ගවාසීන්) කොළ පැහැති මෙට්ට මත ද අතිශය අලංකාර ඇතිරිලි මත ද හාන්සි වී සිටිති."/>
        <aya index="77" text=" එබැවින් ('ජින්' හා මිනිසුන් වන) නුඹලා දෙපල අසත්‍යය කරනුයේ නුඹලාගේ පරමාධිපතිගේ කවර භාග්‍යයක් ද?"/>
        <aya index="78" text=" ගෞරවය හා කීර්තිය හිමි නුඹගේ පරමාධිපතිගේ නාමය භාග්‍යමත් විය."/>
    </sura>
    <sura index="56" name="">
        <aya index="1" text=" නියත සිද්ධිය (එනම් විනිශ්චය දිනය) සිදු වන විට"/>
        <aya index="2" text=" එ(ම සිද්ධි)ය සිදුවීම අසත්‍යය කරන කිසිවක් නැත."/>
        <aya index="3" text=" (එය ඇතැමුන්ව) පහත් කරන්නකි. (තවත් සමහරුන්ව) උසස් කරන්නකි."/>
        <aya index="4" text=" මිහිතලය දරුණු සෙලවීමකින් සොලවනු ලැබූ විට"/>
        <aya index="5" text=" තවද කඳු, කැබලි ලෙස කුඩු කරනු ලැබූ විට"/>
        <aya index="6" text=" ඒවා (සුළගේ) විසිරුණු දූවිලි බවට පත් වනු ඇත."/>
        <aya index="7" text=" තවද නුඹලා වර්ග තුනකට (බෙදී වෙන්)වනු ඇත."/>
        <aya index="8" text=" එබැවින් (ප‍්‍රථම වර්ගය අස්හාබුල් මයිමනා නම්) දකුණු පස සගයින්ය. දකුණු පස සගයින් කෙතරම් (වාසනාවන්ත) ද?"/>
        <aya index="9" text=" තවද (දෙවන වර්ගය අස්හාබුල් මෂ්අමා හෙවත්) වම් පස සගයින්ය. වම් පස සගයින් කෙතරම් (අවාසනාවන්ත) ද?"/>
        <aya index="10" text=" තවද (තුන්වන වර්ගය වන අස් සාබිකූන් හෙවත් දැහැමි ක‍්‍රියාවන්හි) ප‍්‍රමුඛයින්, (ස්වර්ගයට පිවිසීමේදී) ප‍්‍රමුඛයින්මය."/>
        <aya index="11" text=" ඔවුන්මය (අල්ලාහ්ගේ) සමීපත්වය (ආශිර්වාදයක් ලෙස) ලැබුණවුන් වන්නේ."/>
        <aya index="12" text=" (ඔවුන්) පූර්ණ සොම්නසින් යුත් (ස්වර්ග) උයන්හිය."/>
        <aya index="13" text="පෙර විසූවන්ගෙන් විශාල පිරිසක් ද"/>
        <aya index="14" text="තවද පසු වෙසෙන්නන්ගෙන් සුළු පිරිසක් ද"/>
        <aya index="15" text="(ඔවුන් රන් හා මුතු මැණික් වලින්) ගෙත්තම් කරන ලද ඇඳන් මත (සිටිමින්),"/>
        <aya index="16" text="එකිනෙකා මුහුණලා ඒ මත හාන්සි වී සිටිති."/>
        <aya index="17" text="අමරණීය (නොවෙනස් වන) දරුවන් ඔවුන් වටා සැරිසරති."/>
        <aya index="18" text="(පිරිසිදු) මදු (උල්පත්) වලින් යුත් කුසලාන ද කෙණ්ඩි හා ගුරුලේත්තු ද (එම දරුවන්) සමග වෙති."/>
        <aya index="19" text="එයින් ඔවුන් හිසරදයට ලක් නොවන්නෝය. තවද මත් බවටද පත් නොවන්නෝය."/>
        <aya index="20" text="තවද ඔවුන් (ප‍්‍රිය කර) තෝරා ගන්නා පලතුරු සමග ද"/>
        <aya index="21" text="තවද ඔවුන් ආශා කරන පක්ෂි මාංශ සමග ද (එම දරුවන් සැරිසරති.)"/>
        <aya index="22" text="තවද (ඔවුන්ට) 'හූරුන් ඊන්' කන්‍යාවන් ද ඇත."/>
        <aya index="23" text="(ඔවුන් සිප්පි තුළ) සඟවනු ලැබූ මුතු මෙන් වෙති."/>
        <aya index="24" text="(මෙය) ඔවුන් කරමින් සිටි දෑ වෙනුවෙන් වූ ප‍්‍රතිඵලයක් වශයෙනි."/>
        <aya index="25" text="ඔවුන් එහි අනවශ්‍ය කථා හෝ පාපය ඇති කරවන්නක් හෝ ශ‍්‍රවණය නොකරති."/>
        <aya index="26" text="'සලාම් සලාම්' යන (ශාන්ති) කියමන හැර."/>
        <aya index="27" text="තවද (ඔවුන්) දකුණු පස සගයින්ය, දකුණු පස සගයින් කෙතරම් (වාසනාවන්ත)ද?"/>
        <aya index="28" text="(ඔවුන්) කටු රහිත මසන් ගස් අතරෙහි වෙති."/>
        <aya index="29" text="තවද ඇවරි ස්තර වලින් යුත් කෙසෙල් ගස් අතර ද"/>
        <aya index="30" text="(පැතිරුණු) දීර්ඝ සෙවණැල්ලෙහි ද"/>
        <aya index="31" text="ඇදහැලෙන ජලය අසලහි ද"/>
        <aya index="32" text="තවද (අවාරයෙන්) හිග නොවන හා තහනම් නොකරන ලද අධික පලතුරු අසල ද"/>
        <aya index="34" text="තවද ඔසවන ලද ඇඳන් හිද වෙති."/>
        <aya index="35" text="සැබැවින්ම අපමය ඔවුන්ව('හූරුන් ඊන්'වරුන්ව) (නව) නිර්මාණයකින් නිර්මාණය කළේ."/>
        <aya index="36" text="තවද ඔවුන්ව අපි කන්‍යාවන් බවට පත් කළෙමු."/>
        <aya index="37" text="(තම ස්වාමි පුරුෂයින්ට) සෙනෙහෙවන්තියන් හා (ඔවුන්ට) සමවයසැතියන් (බවට ද පත් කළෙමු.)"/>
        <aya index="38" text="(මේ සියල්ල) දකුණු පස සගයින් සඳහාය."/>
        <aya index="39" text="(ඔවුන්) පෙර විසූවන්ගෙන් විශාල පිරිසක්ව ද"/>
        <aya index="40" text="තවද පසු වෙසෙන්නන්ගෙන් විශාල පිරිසක්ව ද (වෙති.)"/>
        <aya index="41" text="තවද වම් පස සගයින්ය, වම් පස සගයින් කෙතරම් (අවාසනාවන්ත)ද?"/>
        <aya index="42" text="(ඔවුන්) දැවෙන සුළං ජාලාවෙහි හා නටා උතුරන ජලයෙහිය."/>
        <aya index="43" text=" තවද (ඔවුන්) සිසිලක් හෝ සුන්දරත්වයක් හෝ නැති දැවෙන කළු දුමක සෙවණෙහි ද (සිටිති.)"/>
        <aya index="45" text=" සැබැවින්ම ඔවුන් එයට පෙර (මෙලොවෙහි) සුඛෝපභෝගීව සිටියහ."/>
        <aya index="46" text=" තවද මහා පාපයෙහි නොකඩවා සිටියවුන් වූහ."/>
        <aya index="47" text="&quot;අප මරණයට පත් වී දූවිලි හා ඇටකටු බවට පත් වූවායින් පසුවද සැබැවින්ම අපි හා පෙර විසූ අපගේ මුතුන්මිත්තන් නැවත නැගිටුවනු ලබන්නෙමු දැ?&quot;යි ඔවුහු පවසන්නන්ව සිටියහ."/>
        <aya index="49" text=" (නබිවරය) පවසවු. සැබැවින්ම පෙර විසූවන් ද පසු වෙසෙන්නන් ද"/>
        <aya index="50" text=" නියමිත දිනයෙහි නියම කළ වේලාවට එක් රැස් කරනු ලබන්නෝය."/>
        <aya index="51" text=" පසුව, අහෝ! නොමග ගිය අසත්‍යය කරන්නන් වන නුඹලා"/>
        <aya index="52" text=" (නිරයේ ඇති තිත්ත රසැති) zසක්කූම් නම් ගසෙන් අනුභව කරන්නන් වනු ඇත."/>
        <aya index="53" text=" තවද එයින් කුස පුරවා ගන්නන් ද වනු ඇත.-"/>
        <aya index="54" text="පසුව එ(ම zසක්කූම් නම් ආහාර)යට ඉහළින් උතුරන උණු ජලය ද පානය කරන්නන් වනු ඇත."/>
        <aya index="55" text="තවද දැඩි පිපාසිත (රෝගයෙන් පෙළෙන) ඔටුවකුගේ පානය මෙන් පානය කරන්නන්ය."/>
        <aya index="56" text="විනිශ්චය දින ඔවුන්ගේ ආගන්තුක සංග‍්‍රහය මෙය වේ."/>
        <aya index="57" text="අපමය නුඹලාව මැව්වේ. එබැවින් නුඹලා (විනිශ්චය දිනයේ නැවත නැගිටවනු ලැබීම) සත්‍ය නොකරනුයේ මන් ද?"/>
        <aya index="58" text="නුඹලා (ගර්භාෂය තුළට) මෝචනය කරන දෑ(ශුක‍්‍රාණු) නුඹලා දුටුවෙහි ද?"/>
        <aya index="59" text="එය නුඹලා මැව්වේ ද එසේ නැතහොත් (එහි) මැවුම්කරුවන් වන්නේ අප ද?"/>
        <aya index="60" text="නුඹලා අතර මරණ(යෙහි කාල)ය අප නිර්ණය කළෙමු. නුඹලා වැනි අය (නුඹලා වෙනුවට) ප‍්‍රතිස්ථාපනය කරවීමට ද නුඹලා නොදන්නා අයුරින් (තවත් ස්වරූපයකින්) නැවත නුඹලාව නිර්මාණය කිරීමට ද අපි හැකියාව නොලද්දන් නොවෙමු."/>
        <aya index="62" text="තවද සැබැවින්ම (මිනිසාගේ) ප‍්‍රථම නිර්මාණය පිළිබඳව නුඹලා දන්නෙහුය. එබැවින් නුඹලා අවධානය නොකරනුයේ මන් ද?"/>
        <aya index="63" text="එබැවින් නුඹලා වපුරන දෑ දුටුවෙහු ද?"/>
        <aya index="64" text="එය නුඹලා වැඩෙන්නට සලස්වන්නේ ද? නැතහොත් (එය) වැඩෙන්නට සලස්වන්නන් වන්නේ අප ද?"/>
        <aya index="65" text="අප අභිමත කළේ නම් එය අප පුහු බවට පත් කරන්නට තිබිණි. එවිට නුඹලා විස්මයෙන් පසු වනු ඇත."/>
        <aya index="66" text="(පසුව) &quot;සැබැවින්ම අපි ණය ගැතියන් වූයෙමු."/>
        <aya index="67" text="එසේ නොව, (අස්වැන්නෙන්) අප වළකනු ලැබූවන් වූයෙමු.&quot; (යැයි නුඹලා පවසන්නෝය.)-"/>
        <aya index="68" text="තවද නුඹලා පානය කරන ජලය නුඹලා දුටුවෙහු ද?"/>
        <aya index="69" text="එය වලාකුළින් පහළ කළේ නුඹලා ද? නැතහොත් (එය) පහළ කරන්නන් වන්නේ අප ද?"/>
        <aya index="70" text="අප අභිමත කළේ නම් එය අප (දැඩි) ලවණ බවට පත් කරන්නට තිබිණි. එබැවින් නුඹලා කෘතවේදී නොවනුයේ මන් ද?"/>
        <aya index="71" text="නුඹලා මොළවන ගින්න දුටුවෙහු ද?"/>
        <aya index="72" text="එහි ශාකය උත්පාදනය කළේ නුඹලා ද? නැතහොත් (එහි) උත්පාදනය කරන්නන් වන්නේ අප ද?"/>
        <aya index="73" text="එය අපි (අපගේ අසීමිත බලය හා නිරයේ ගින්න) සිහි කිරීමක් වශයෙන් ද කාන්තාරයේ ගමන් කරන්නන්ට ප‍්‍රයෝජනයක් බවට ද පත් කළෙමු."/>
        <aya index="74" text="එබැවින් මහත් වූ නුඹගේ පරමාධිපතිගේ නාමය පිවිතුරු කරවු."/>
        <aya index="75" text="එබැවින් තරු පිහිටන ස්ථාන මත දිවුරමි."/>
        <aya index="76" text="තවද නුඹලා දැන සිටින්නෙහු නම් සැබැවින්ම මෙය මහත් වූ දිවුරුමකි."/>
        <aya index="77" text="සැබැවින්ම මෙය ගෞරවනීය කුර්ආනයයි."/>
        <aya index="78" text=" (එය ලව්හුල් 'මහ්ෆූල්' නම්) ආරක්ෂා කරන ලද ලේඛනයෙහිය."/>
        <aya index="79" text=" පරිශුද්ධවන්තයින් මිස (වෙනත් කිසිවෙකු) එය(අල් කුර්ආනය) ස්පර්ශ නොකරති."/>
        <aya index="80" text=" (එය) විශ්වයේ පරමාධිපතිගෙන් පහළ වූවකි."/>
        <aya index="81" text=" නුඹලා නොසැලකිලිවන්තයින් ලෙස සිටිනුයේ මෙම අනුශාසනය පිළිබඳව ද?"/>
        <aya index="82" text="තවද නුඹලා අසත්‍යය කිරීම නුඹලාගේ ජීවනෝපාය ලෙස පත් කරන්නෙහු ද?"/>
        <aya index="83" text="(මරණයට පත්වන්නාගේ) එ(ම ප‍්‍රාණ)ය උගුරු දණ්ඩ දක්වා ළං වූ කල්හි"/>
        <aya index="84" text="එම අවස්ථාවෙහි නුඹලා ද බලා සිටින්නෙහුය."/>
        <aya index="85" text="තවද ඔහු වෙත ඉතා සමීපව සිටින්නේ නුඹලාට වඩා අපමය. නමුත් නුඹලා (එය) නොදකින්නෙහුය."/>
        <aya index="86" text=" එසේම නුඹලා (විනිශ්චය දිනයේ) ප‍්‍රතිඵල ලබා ගැනීමට ලක් නොවන්නන් වූයේ නම්"/>
        <aya index="87" text=" නුඹලා (මෙසේ පවසන දැයෙහි) සත්‍යවාදීන් වන්නෙහු නම් එය(ප‍්‍රාණය) නැවත ගෙන්වා ගන්නට තිබිණ."/>
        <aya index="88" text=" එබැවින් ඔහු (අල්ලාහ්ගේ) සමීපත්වය (ආශිර්වාදයක් ලෙස) ලැබුණවුන්ගෙන් කෙනෙකු වූයේ නම්"/>
        <aya index="89" text=" එවිට (ඔහුට) සැප පහසුව ද, සුවඳ ද පූර්ණ සොම්නසින් යුත් උයන් ද ඇත."/>
        <aya index="90" text=" තවද ඔහු දකුණු පස සගයින්ගෙන් කෙනෙකු වී නම්-"/>
        <aya index="91" text="එවිට දකුණු පස සගයින්ගෙන් වූ (හෙයින්) නුඹට 'සලාම්'(ශාන්තිය) ඇති වේවා!"/>
        <aya index="92" text="තවද ඔහු නොමග ගිය අසත්‍යය කරන්නන්ගෙන් කෙනෙකු වී නම්"/>
        <aya index="93" text="එවිට (ඔහුට) උතුරන උණු ජලයෙන් වූ සංග‍්‍රහයක් ඇත."/>
        <aya index="94" text="තවද නිරයට පිවිස දැවීමක් ද ඇත."/>
        <aya index="95" text="සැබැවින්ම මෙයමය ස්ථීර වූ සත්‍යය වනුයේ."/>
        <aya index="96" text="එබැවින් මහත් වූ නුඹගේ පරමාධිපතිගේ නාමය පිවිතුරු කරවු."/>
    </sura>
    <sura index="57" name="">
        <aya index="1" text=" අහස්හි හා මිහිතලයෙහි ඇති දෑ අල්ලාහ්ව පිවිතුරු කරති. ඔහු අති බල සම්පන්නය සර්ව ප‍්‍රඥාවන්තය."/>
        <aya index="2" text=" අහස්හි හා මිහිතලයෙහි ආධිපත්‍යය ඔහුට හිමිය. ඔහු ජීවය දෙන්නේය. තවද මරණයට පත් කරන්නේය. තවද ඔහු සියලු දෑ කෙරෙහි අති බලසම්පන්නය."/>
        <aya index="3" text=" ඔහුමය ප‍්‍රථමයා ද අවසානයා ද බාහිරයා ද අභ්‍යන්තරයා ද වන්නේ. තවද ඔහු සියලූ දෑ පිළිබඳව සර්වඥය."/>
        <aya index="4" text=" දින සයකින් අහස් හා මිහිතලය මැව්වේ ඔහුමය. පසුව ඔහු 'අර්ෂය' මත (ඔහුගේ ගෞරවයට සුදුසු අයුරින්) &quot;ඉස්තිවා&quot; විය. මිහිතලයට පිවිසෙන දෑ ද ඉන් බැහැර වන දෑ ද අහසින් පහළ වන දෑ ද එයට ඉහළ යන දෑ ද ඔහු දන්නේය. තවද නුඹලා කොහේ සිටිය ද ඔහු නුඹලා සමගය. තවද අල්ලාහ් නුඹලා කරන දෑ පිළිබඳව සර්ව සුපරික්ෂාකාරීය."/>
        <aya index="5" text=" අහස්හි හා මිහිතලයෙහි ආධිපත්‍යය ඔහුට හිමිය. තවද (සියලු) කරුණු නැවත යොමු කරනු ලබන්නේ අල්ලාහ් වෙතය."/>
        <aya index="6" text=" ඔහු රාත‍්‍රිය දහවලෙහි ඇතුළු කරවන්නේය. තවද දහවල රාත‍්‍රියෙහි ඇතුළු කරවන්නේය. තවද ඔහු හදවත්හි ඇති දෑ පිළිබඳව සර්වඥය."/>
        <aya index="7" text=" අල්ලාහ්ව හා ඔහුගේ 'රසූල්වරයාව' විශ්වාස කරවු. තවද කවර දැයෙහි(ධනයෙහි) ඔහු නුඹලාව නියෝජිතයින් බවට පත් කළේ ද එයින් නුඹලා වියදම් කරවු. එබැවින් නුඹලා අතුරින් විශ්වාස කළවුන් හා (අල්ලාහ්ගේ මාර්ගයේ) වියදම් කළවුන්( වන), ඔවුනට මහත් වූ ප‍්‍රතිඵලයක් ඇත."/>
        <aya index="8" text=" නුඹලා (සැබෑ) විශ්වාසවන්තයින් වන්නේ නම්, නුඹලාගේ පරමාධිපතිව විශ්වාස කරනු පිණිස රසූල්වරයා නුඹලාව කැඳවමින් සිටිය දී ද නුඹලාගෙන් ඔහු(අල්ලාහ්) ප‍්‍රතිඥාව ගෙන සිටිය දී ද අල්ලාහ්ව විශ්වාස නොකර සිටීමට නුඹලාට කුමක් වී ද?"/>
        <aya index="9" text=" නුඹලාව අඳුරේ සිට ආලෝකය කරා පිටතට ගෙන ඒම පිණිස තම ගැත්තා('මුහම්මද්') කෙරෙහි පැහැදිලි 'ආයතයන්' පහළ කළේ ඔහුමය. තවද සැබැවින්ම අල්ලාහ් නුඹලා කෙරෙහි සානුකම්පිතය මහා කරුණාභරිතය."/>
        <aya index="10" text="තවද අහස්හි හා මිහිතලයේ උරුමය අල්ලාහ් සතුව තිබිය දී අල්ලාහ්ගේ මාර්ගයේ නුඹලා වියදම් නොකර සිටීමට නුඹලාට කුමක් වී ද? (මක්කා) ජයග‍්‍රහණයට පෙර වියදම් කර සටන් කළවුන් නුඹලා අතුරින් (කිසිවෙකුට) සම නොවන්නේය. (මක්කා ජයග‍්‍රහණයට) පසුව වියදම් කර සටන් කළවුන්ට වඩා ඔවුන් තරාතිරමින් අති මහත්ය. තවද (ඔවුන් දෙපිරිසගෙන්) එකිනෙකාට අල්ලාහ් යහපත (ප‍්‍රතිඵලයක් ලෙස) ප‍්‍රතිඥා දුන්නේය. තවද නුඹලා කරමින් සිටින දෑ පිළිබඳව අල්ලාහ් අභිඥානවන්තය."/>
        <aya index="11" text="කවරෙකු අලංකාර ණයක් අල්ලාහ්ට ණයක් ලෙස ලබා දෙන්නේ ද එවිට ඔහු(අල්ලාහ්) ඔහුට එය ප‍්‍රගුණ කරන්නේය. තවද ඔහුට ගෞරවනීය ප‍්‍රතිඵලයක් ලැබෙනු ඇත."/>
        <aya index="12" text=" (නබිවරය,) නුඹ විශ්වාසිකයින්ව හා විශ්වාසික කාන්තාවන්ව දකින (එම විනිශ්චය) දින ඔවුන්ගේ ආලෝකය ඔවුන් ඉදිරිපිට ද ඔවුන්ගේ (කි‍්‍රයා ලේඛන මගින්) දකුණු අත් වලට ශීඝ‍්‍රයෙන් ගමන් කරයි. &quot;අද දින නුඹලාගේ ශුභාරංචිය වන්නේ (ස්වර්ග) උයන්ය. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. එයමය ඉමහත් ජයග‍්‍රහණය වන්නේ&quot; (යැයි ඔවුන්ට පවසනු ලැබේ.)"/>
        <aya index="13" text=" ආත්ම වංචනික පුරුෂයින් හා ආත්ම වංචනික ස්ත‍්‍රීන් &quot;අප වෙනුවෙන් නුඹලා බලා සිටිවු. (මන්දයත්) නුඹලාගේ ආලෝකයෙන් ස්වල්පයක් අපට ද ලබා ගත හැක&quot; යැයි විශ්වාස කළවුන්ට පවසන දින &quot;නුඹලාගේ පසුපසට හැරී ගොස් ආලෝකය සොයවු&quot; යැයි (ඔවුනට) පවසනු ලැබේ. එවිට ඔවුන් අතර දොරක් ඇති බිත්තියක් පිහිටුවනු ලැබේ. (විශ්වාසිකයින් සිටින) එහි ඇතුළාන්තය කරුණාවය. එහි බාහිර දෙසින් දඬුවමය."/>
        <aya index="14" text=" ඔවුහු(ආත්ම වංචනිකයින්) &quot;අපි නුඹලා සමග නොසිටියෙමු දැ&quot;යි ඔවුන්ව(විශ්වාසිකයින්ව) අමතති. &quot;එසේය, එනමුත් නුඹලා නුඹලාවම (පාප කි‍්‍රයා මගින්) දුෂ්ට මගකට යොමු කර ගත්තෝය. තවද (විශ්වාසිකයින්ට අයහපතක් සිදු වනු ඇතැයි) නුඹලා බලාපොරොත්තුවෙන් සිටියෙහුය, තවද (ඉස්ලාමය පිළිබඳව) සැකයෙන් පසු වූවෝය. තවද අල්ලාහ්ගේ නියෝගය(මරණය) පැමිණෙන තෙක් ආත්මාශාවන් නුඹලාව රවටා දැමුවේය. තවද රවටන්නා (වූ 'ෂෙයිතාන්') නුඹලාව අල්ලාහ් පිළිබඳව රවටා දැමුවේය.&quot; යැයි ඔවුන්(විශ්වාසිකයින්) පවසති."/>
        <aya index="15" text=" එබැවින් අද දින නුඹලාගෙන් ද ප‍්‍රතික්ෂේප කළවුන්ගෙන් ද වන්දියක් (පිළි)ගනු නොලැබේ. නුඹලාගේ ලැගුම් ගන්නා ස්ථානය නිරා ගින්නයි. එයමය නුඹලාට සුදුසු ස්ථානය වන්නේ. තවද (නුඹලා) අවසානයේ යොමු වන ස්ථානය කෙතරම් නින්දනීය ද!"/>
        <aya index="16" text="විශ්වාස කළවුනට අල්ලාහ්ව සිහිපත් කිරීම සඳහා ද සත්‍යයෙන් පහළ වූ දැය(අල් කුර්ආනය) සඳහා ද ඔවුන්ගේ හදවත් (බියෙන්) යටහත් පහත් වීමට හා (මොවුන්ට) පෙර විසූ ධර්ම පුස්තකය පිරිනමනු ලැබූවන් මෙන් මොවුන් ද නොවීමට වේලාව නොපැමිණියේ ද? නමුත් (තමන් වෙනුවෙන් පශ්චාත්තාපය නොකළ) කාලය ඔවුන් කෙරෙහි දිගු විය. එබැවින් ඔවුන්ගේ හදවත් දැඩි විය. තවද ඔවුන්ගෙන් බහුතරය පාපතරයින්ය."/>
        <aya index="17" text="නුඹලා දැන ගනිවු. (එනම්) මිහිතලය නැසී ගිය පසු සැබැවින්ම අල්ලාහ් එයට (නැවත) ජීවය ලබා දෙන්නේය. නුඹලා අවබෝධ කර ගනු පිණිස සැබැවින්ම අපි නුඹලාට සංඥාවන් පැහැදිලි කළෙමු."/>
        <aya index="18" text=" සැබැවින්ම දානපතියන්ට ද දානපතිනියන්ට ද අල්ලාහ්ට අලංකාර ණයක් ලබා දුන්නන් හට ද එය ඔවුනට ප‍්‍රගුණ කරනු ලැබේ. තවද ඔවුනට ගෞරවනීය ප‍්‍රතිඵලයක් ඇත."/>
        <aya index="19" text="තවද අල්ලාහ්ව ද ඔහුගේ 'රසූල්වරුන්ව' ද විශ්වාස කළවුන් වන ඔවුන්මය සත්‍යවන්තයින් වන්නේ. තවද (ඔවුන්මය) ඔවුන්ගේ පරමාධිපති අබියස 'ෂහීද්වරුන්' වන්නේ. ඔවුනට ඔවුන්ගේ ප‍්‍රතිඵල ද ඔවුන්ගේ ආලෝකය ද ඇත. තවද කවුරුන් ප‍්‍රතික්ෂේප කර අපගේ වදන් අසත්‍යය කළේද ඔවුන්මය නිරයේ සගයින් වන්නේ."/>
        <aya index="20" text="නුඹලා දැන ගනිවු. මෙලොව ජීවිතය කී‍්‍රඩනයකි, විනෝදයකි, ශෝභාලංකාරයකි, නුඹලා එකිනෙකා අතර ආඩම්බරකම් පාන්නකි, සම්පත් හා දරුවන් වැඩි කිරීමේ තරගකාරිත්වයකි. (මේ සියල්ල) වර්ෂාවක් බඳුය. (එනම් එම වර්ෂාවෙන්) එහි පැළෑටි (වැඩීම) ගොවියන්ව සතුටින් පිනවයි. පසුව එය වියළෙනු ඇත. එවිට එය කහ පැහැ බවට පත් වනු නුඹ දකින්නෙහිය. පසුව එය (දිරා ගිය) පිදුරු බවට පත් වන්නේය. තවද මතුලොවෙහි (පාපතරයින්ට) දැඩි දඬුවමක් ඇත. (සැදැහැමියන්ට) අල්ලාහ්ගෙන් වූ සමාවක් ද තෘප්තියක් ද ඇත. තවද මෙලොව ජීවිතය රවටාලන වින්දනයක් මිස (අන් කිසිවක්) නැත."/>
        <aya index="21" text="නුඹලාගේ පරමාධිපතිගෙන් වූ සමාව හා (ස්වර්ග) උයන වෙත එකිනෙකා සමග තරඟකාරීව ඉදිරියට යවු. එහි පළල අහස හා මිහිතලයෙහි පළල මෙන්ය. මෙය අල්ලාහ්ව ද ඔහුගේ දූතයින්ව ද විශ්වාස කළවුනට සූදානම් කරන ලද්දකි. එය (ඔවුන් වෙනුවෙන් වූ) අල්ලාහ්ගේ භාග්‍යයයි, ඔහු අභිමත කරන අයට ඔහු එය පිරිනමන්නේය. තවද අල්ලාහ් ඉමහත් වූ භාග්‍යයෙහි හිමිකරුය."/>
        <aya index="22" text="කිසිදු ව්‍යසනයක් අපි එය ඇති කරන්නට පෙර ධර්ම පුස්තකයේ සඳහන්ව මිස මිහිතලයේ හෝ නුඹලා අතර හෝ සිදුවන්නේ නැත. සැබැවින්ම මෙය අල්ලාහ් කෙරෙහි පහසු කටයුත්තකි."/>
        <aya index="23" text="නුඹලාට මග හැරුණු දෑ කෙරෙහි දොම්නස් නොවනු පිණිස ද ඔහු නුඹලාට දුන් දෑ පිළිබඳව (දැඩි ලෙස) සතුටු (වී උඩගු) නොවනු පිණිස ද (සියල්ල ධර්ම පුස්තකයේ සඳහන් වී ඇත.) තවද පුරසාරම් දොඩමින් උඩඟුකම්පාන කිසිවෙකුව අල්ලාහ් ප‍්‍රිය නොකරන්නේය."/>
        <aya index="24" text="ඔවුන් කවුරුන්ද යත් (තමන්) මසුරුකම් පා මිනිසුන්ට මසුරුකම විධානය කරන්නන් වේ. කවරෙකු පිටුපාන්නේ ද සැබැවින්ම අල්ලාහ්මය (අවශ්‍යතාවකින් තොර වූ) සර්ව සම්පූර්ණ හා සර්ව ප‍්‍රශංසා හිමිකරු වන්නේ."/>
        <aya index="25" text="සැබැවින්ම අපි අපගේ රසූල්වරුන්ව පැහැදිලි සාධකයන් සමග එව්වෙමු. තවද මිනිසුන් යුක්තිය ස්ථාපිත කිරීම පිණිස ඔවුන් සමග ධර්ම පුස්තකය ද තුලාව ද අපි පහළ කළෙමු. තවද අපි යකඩ පහළ කළෙමු. එහි දැඩි ශක්තියක් ද මිනිසාට ප‍්‍රයෝජන ද ඇත. තවද අල්ලාහ්, තමන්ට හා තම රසූල්වරුන්ට (අල්ලාහ්ව) නොදුටු තත්ත්වයේ උදවු කරන්නා කවරෙකු දැ'යි දැන ගැනීම පිණිස ද (මේවා අපි පහළ කළෙමු.) සැබැවින්ම අල්ලාහ් සර්ව ශක්ති සම්පන්නය සර්ව බලධාරීය."/>
        <aya index="26" text="තවද සැබැවින්ම අපි නූහ්ව හා 'ඉබ්රාහීම්ව' (රසූල්වරුන් ලෙස) යැව්වෙමු. තවද ඔවුන් දෙදෙනාගේ පරපුරෙහි (අල්ලාහ්ගෙන් වූ) නබිත්වය හා ධර්ම පුස්තකය (ලැබූවන්) ඇති කළෙමු. එබැවින් ඔවුන්(එම පරපුර) අතුරින් යහමග ලැබූ අය ද වේ. තවද ඔවුන්ගෙන් බහුතරය පාපතරයින්ය."/>
        <aya index="27" text="පසුව ඔවුන්ගේ පියවර මත (අනුගමනය කරමින්) අපගේ රසූල්වරුන්ව අනුපිළිවෙළට අපි යැව්වෙමු. තවද 'මර්යම්ගේ' පුත් 'ඊසාව' ද අනුපිළිවෙළට අපි යැව්වෙමු. තවද ඔහුට අපි 'ඉන්ජීලය' පිරිනැමුවෙමු. තවද ඔහුව අනුගමනය කළවුන්ගේ හදවත් තුළ සෙනෙහස ද කරුණාව ද අපි ඇති කළෙමු. තවද තාපස ජීවිතය ඔවුහු අලුතින් ආරම්භ කළෝය. අපි ඔවුනට එය නියම නොකළෙමු. (නමුත්) අල්ලාහ්ගේ තෘප්තිය අපේක්ෂාවෙන් මිස (ඔවුන් එසේ නොකළෝ)ය.පසුව ඔවුන් එය පිළිපැදිය යුතු අයුරින් පිළිනොපැද්දෝය. එබැවින් ඔවුන් අතුරින් විශ්වාස කළවුන්ට ඔවුන්ගේ ප‍්‍රතිඵල අපි ලබා දුන්නෙමු. තවද ඔවුන් අතුරින් බොහෝ දෙනා පාපතරයින්ය."/>
        <aya index="28" text="විශ්වාස කළවුනි, නුඹලා අල්ලාහ්ට බිය භක්තිමත් වවු. තවද ඔහුගේ රසූල්වරයාව ද විශ්වාස කරවු. (එවිට) ඔහුගේ කරුණාවෙන් (වූ වේතනයන්) දෙකොටසක් නුඹලාට දෙන්නේය. තවද නුඹලාට ආලෝකයක් ද ඔහු ඇති කරන්නේය. එමගින් නුඹලා ගමන් කරන්නෝය. තවද නුඹලාට සමාව ද දෙන්නේය. තවද අල්ලාහ් අති ක්ෂමාශීලීය පරම කරුණාභරිතය."/>
        <aya index="29" text=" (එසේ නුඹලාට කරනුයේ) අල්ලාහ්ගේ භාග්‍යයෙන් කිසිවක් කෙරෙහි තමන් පාලන කිරීමේ හැකියාව නොලබන බවට ධර්ම පුස්තක ලද්දන් දැන ගනු පිණිස ය. තවද සැබැවින්ම භාග්‍යය අල්ලාහ්ගේ අතෙහිය. ඔහු අභිමත කරන අයට ඔහු එය පිරිනමන්නේය. තවද අල්ලාහ් ඉමහත් වූ භාග්‍යයෙහි හිමිකරු (යනුවෙන් ද දැන ගනු පිණිස)ය."/>
    </sura>
    <sura index="58" name="">
        <aya index="1" text=" (නබිවරය,) තම ස්වාමි පුරුෂයා පිළිබඳව නුඹ සමග තර්ක කරමින් අල්ලාහ්ට පැමිණිලි කළ කාන්තාවකගේ කතාව අල්ලාහ්ට ඇසුනි. තවද අල්ලාහ් නුඹලා දෙදෙනාගේ දෙබසට සවන් දෙන්නේය. සැබැවින්ම අල්ලාහ් සර්ව ශ‍්‍රාවකය සර්ව නිරීක්ෂකය."/>
        <aya index="2" text=" නුඹලාගෙන් කවරෙකු තම භාර්යාවට (නුඹ මාගේ මව මෙන් වන්නේ යැයි පවසා) ළිහාර් කරන්නේ ද ඔවුහු ඔවුන්ගේ මව්වරුන් නොවෙති. ඔවුන්ව ප‍්‍රසූත කළවුන් මිස (අන් කිසිවෙක්) ඔවුන්ගේ මව්වරුන් නොවෙති. සැබැවින්ම ඔවුහු පිළිකුල් සහගත ප‍්‍රකාශයක් ද අසත්‍යය ද පවසන්නෝය. තවද සැබැවින්ම අල්ලාහ් ක්ෂමාව පිරිනමන්නාය අති ක්ෂමාශීලීය."/>
        <aya index="3" text=" කවරෙකු තම භාර්යාවට (නුඹ මාගේ මව මෙන් වන්නේ යැයි පවසා) ළිහාර් කර පසුව තමන් කළ ප‍්‍රකාශයෙන් මිදීමට ඉදිරිපත් වන්නේ නම් ඔවුන් දෙදෙනා (ලිංගික වශයෙන්) ස්පර්ශ කිරීමට පෙර එක් වහලෙකු නිදහස් කළ යුතුය. නුඹලාට දෙනු ලබන උපදේශය එයයි. නුඹලා කරන දෑ පිළිබඳව අල්ලාහ් අභිඥාන වන්තය."/>
        <aya index="4" text=" කවරෙකුට (වහලෙක් නිදහස් කිරීමට) නොලැබුණේ ද, ඔවුන් දෙදෙනා (ලිංගික වශයෙන්) ස්පර්ශ කිරීමට පෙර අඛණ්ඩව මාස දෙකක් උපවාස ශීලයෙහි යෙදිය යුතුය. කවරෙකුට (එයට ද) හැකියාවක් නොමැත්තේ ද ඔහු දිළිඳුන් හැට දෙනෙකුට ආහාර සැපයිය යුතුය. එ(ම නීති)ය නුඹලා අල්ලාහ්ව ද ඔහුගේ 'රසූල්වරයාව' ද විශ්වාස කිරීම පිණිසය. තවද ඒවා අල්ලාහ්ගේ සීමාවන්ය. තවද ප‍්‍රතික්ෂේපකයින්ට වේදනීය දඬුවමක් ඇත."/>
        <aya index="5" text="සැබැවින්ම කවුරුන් අල්ලාහ්ට හා ඔහුගේ 'රසූල්වරයාට' එරෙහි වන්නේද ඔවුනට පෙර වූවන් අවමානයට ලක් කළාක් මෙන් ඔවුන් ද අවමානයට ලක් කරනු ලබන්නෝය. සැබැවින්ම අපි ඉතා පැහැදිලි වදන් පහළ කළෙමු. තවද ප‍්‍රතික්ෂේපකයින්ට නින්දනීය දඬුවමක් ඇත."/>
        <aya index="6" text=" අල්ලාහ් ඔවුන් සියලු දෙනා යළි නැගිටුවන දින ඔවුන් කළ දෑ පිළිබඳව ඔවුනට දන්වන්නේය. ඔවුන් එය අමතක කර දමා තිබුණ ද අල්ලාහ් එය ගණනයෙහි තබා ඇත. අල්ලාහ් සියලු දෑ කෙරෙහි සාක්ෂි දරන්නාය."/>
        <aya index="7" text="අහස්හි ඇති දෑ හා මිහිතලයෙහි ඇති දෑ පිළිබඳව සැබැවින්ම අල්ලාහ් දන්නා බව නුඹ නිරීක්ෂණය නොකළෙහි ද? ඔහු(අල්ලාහ්) ඔවුන්ගෙන් සිව්වැන්නා ලෙස නොවී තිදෙනෙකු අතර රහස් සාකච්ඡාවක් නොමැත. තවද ඔහු ඔවුන්ගෙන් හයවැන්නා ලෙස නොවී පස්දෙනෙකු අතර (රහස් සාකච්ඡාවක්) නොමැත. එයට වඩා අඩු සංඛ්‍යාවක් සිටිය ද අධික සංඛ්‍යාවක් සිටිය ද ඔවුන් කොතැනක සිටියද ඔහු ඔවුන් සමග නොවී (ඔවුන් අතර රහස් සාකච්ඡාවක්) නොමැත. පසුව (මළවුන්) නැගිටවනු ලබන දින ඔවුන් කළ දෑ පිළිබඳව ඔවුනට දන්වන්නේය. සැබැවින්ම අල්ලාහ් සියලූ දෑ පිළිබඳව සර්වඥය."/>
        <aya index="8" text="රහස් සාකච්ඡාවෙහි යෙදීම ඔවුනට තහනම් කරනු ලැබූ පසුව ද ඔවුනට තහනම් කරනු ලැබූ දෑම නැවත කරන්නන්ව නුඹ නොදුටුවෙහි ද? තවද ඔවුන් පාපය හා සතුරුකම හා 'රසූල්වරයාට' පිටු පෑම ගැන රහස් සාකච්ඡාවෙහි යෙදෙන්නෝය. තවද ඔවුන් නුඹ වෙත පැමිණියේ නම් අල්ලාහ් නුඹට සුබ නොපතන දැයින් ඔවුහු නුඹට සුබ පතන්නෝය. තවද &quot;අප පවසන දෑ සඳහා අල්ලාහ් අපහට දඬුවම් නොකරන්නේ (මන්)ද?&quot; යැයි තමන් අතර පවසා ගන්නෝය. ඔවුනට නිරය ප‍්‍රමාණවත්ය. එහි ඔවුහු (පිවිස) දැවෙන්නෝය. එබැවින් අවසානයේ යොමු වන ස්ථානය නපුරු විය."/>
        <aya index="9" text="විශ්වාස කළවුනි, නුඹලා රහස් සාකච්ඡාවෙහි යෙදෙන්නේ නම් පාපය හා සතුරුකම හා රසූල්වරයාට පිටු පෑම ගැන රහස් සාකච්ඡාවෙහි නොයෙදෙවු. තවද යහ ක‍්‍රියාවන් හා බිය භක්තිය ගැන රහස් සාකච්ඡාවෙහි යෙදෙවු. තවද නුඹලා කවර කෙනෙකු වෙත එක්රැස් කරවනු ලබන්නේද එම අල්ලාහ්ට බිය භක්තිමත් වවු."/>
        <aya index="10" text="අල්ලාහ්ගේ නියමයෙන් තොරව විශ්වාස කළවුනට කිසිඳු හානියක් කළ නොහැකිව තිබියදීත් ඔවුන් දුකට පත් වනු පිණිස (පාපකාරී) රහස් සාකච්ඡාවෙහි යෙදීම 'ෂෙයිතාන්ගෙන්' (වූ ක‍්‍රියාමාර්ගයක්)ම වේ. තවද අල්ලාහ් කෙරෙහිම විශ්වාසිකයින් (සියල්ල) භාර කළ යුතුයි."/>
        <aya index="11" text="විශ්වාස කළවුනි, &quot;නුඹලා සභාවන්හි ඉඩ ලබා දෙවු&quot; යැයි නුඹලාට පවසනු ලැබූ විට නුඹලා ඉඩ ලබා දෙවු. එවිට අල්ලාහ් නුඹලාට (ස්වර්ගයෙහි) ඉඩ ලබා දෙන්නේය. &quot;නුඹලා (සභාවෙන්) නැගිටිවු&quot; යැයි පවසනු ලැබූ විට නුඹලා නැගිටිවු. නුඹලා අතුරින් විශ්වාස කළවුන්ට ද දැනුම දෙනු ලැබූවන්ට ද අල්ලාහ් තරාතිරම් උසස් කරන්නේය. තවද නුඹලා කරන දෑ පිළිබඳව අල්ලාහ් අභිඥානවන්තයාය."/>
        <aya index="12" text="'විශ්වාස කළවුනි, නුඹලා රසූල්වරයා සමග පෞද්ගලික සාකච්ඡාවෙහි යෙදෙන විට නුඹලාගේ සාකච්ඡාවට පෙර (දුගියන්ට) සදකාවක් පිරිනමවු. එය නුඹලාට යහපත්ය. තවද අති පිවිතුරුය. එහෙත් නුඹලාට (පිරිනැමීමට) කිසිවක් නොමැති නම් සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="13" text="නුඹලාගේ සාකච්ඡාවට පෙර 'සදකාවක්' පිරිනැමීම(ට නොහැකිවේ යන්න) පිළිබඳව නුඹලා බිය වන්නෙහු ද? එසේ නුඹලා නොකර අල්ලාහ් ද නුඹලාගේ පශ්චාත්තාපය පිළිගත් විට නුඹලා 'සලාතය' ස්ථීරවම ඉටු කරවු. 'zසකාතය' දෙවු. අල්ලාහ්ට ද ඔහුගේ 'රසූල්වරයාට' ද අවනත වවු. තවද අල්ලාහ් නුඹලා කරන දෑ පිළිබඳව අභිඥානවන්තය."/>
        <aya index="14" text="(නබිවරය,) තමන් කෙරෙහි අල්ලාහ් කෝපයට පත් වූ (යුදෙව්) පිරිසක් සමග මිත‍්‍රත්වයක් ඇති කර ගත් අයව(ආත්ම වංචනිකයින්ව) නුඹ නොදුටුවෙහිද? ඔවුහු නුඹලා අතුරින් නොවෙති. ඔවුහු(යුදෙව්වන්) අතුරින්ද නොවෙති. ඔවුහු (තමන් අසත්‍යය බව) දැනුවත්ව සිටිය දී අසත්‍යය මත දිවුරති."/>
        <aya index="15" text="අල්ලාහ් ඔවුනට දැඩි දඬුවමක් පිළියෙල කර ඇත. සැබැවින්ම ඔවුන් කරමින් සිටී දෑ නපුරු විය."/>
        <aya index="16" text="ඔවුන් තමන්ගේ දිවුරුම් පලිහක් ලෙස යොදා ගනිමින් (ජනයින්ව) අල්ලාහ්ගේ මාර්ගයෙන් වැළැක් වූහ. එබැවින් ඔවුනට නින්දනීය දඬුවමක් ඇත."/>
        <aya index="17" text="අල්ලාහ්ගෙන් (වූ දඬුවමින්) වැළකී සිටීමට ඔවුන්ගේ සම්පත් හෝ ඔවුන්ගේ දරුවන් ඔවුනට කිසිඳු ඵලක් නොදෙන්නේමය. ඔවුහු නිරයේ සගයෝ වෙති. ඔවුහු එහි සදාකල් වෙසෙන්නෝ වෙති."/>
        <aya index="18" text="අල්ලාහ් ඔවුන් සියලු දෙනා නැගිටුවන දින ඔවුහු නුඹලා වෙත දිවුරූ පරිදි ඔහු වෙත ද දිවුරන්නෝය. තවද සැබැවින්ම තමන් යම් කිසි (යහපත්) දෙයක් මත සිටින බවට ඔවුහු සිතති. දැන ගනු සැබැවින්ම අසත්‍යවාදීහූ ඔවුහුමය."/>
        <aya index="19" text="ඔවුන් කෙරෙහි 'ෂෙයිතාන්' (තම) බලය යොදවා ඇත. එහෙයින් අල්ලාහ්ව මෙනෙහි කිරීම ඔහු ඔවුනට අමතක කර දැමුවේය. ඔවුන් ෂෙයිතාන්ගේ පක්ෂයයි. දැන ගනු සැබැවින්ම ෂෙයිතාන්ගේ පක්ෂය (වන) ඔවුහුමය අලාභවන්තයින් වන්නෝ."/>
        <aya index="20" text="සැබැවින්ම අල්ලාහ්ට හා ඔහුගේ රසූල්වරයාට විරුද්ධවන්නන් වන ඔවුහු දැඩි අවමානයට ලක් වූවන් අතර වෙති."/>
        <aya index="21" text="&quot;සැබැවින්ම මා ද මාගේ රසූල්වරුන් ද ජයග‍්‍රහණය කරන්නෙමු&quot; යැයි අල්ලාහ්(ගේ පෙර නියමයෙහි) සටහන් කර ඇත. සැබැවින්ම අල්ලාහ් සර්ව ශක්තිසම්පන්නය අති බලසම්පන්නය."/>
        <aya index="22" text="තමන්ගේ දෙමව්පියන් වුව ද තමන්ගේ දරුවන් වුව ද තමන්ගේ සහෝදරයින් වුව ද තමන්ගේ පවුලේ අය වුව ද (ඔවුන් අතුරින්) අල්ලාහ්ට හා ඔහුගේ රසූල්වරයාට විරුද්ධ වන්නන් සමග මිතුරුකම් පාන්නන් ලෙස අල්ලාහ් ද අවසාන දිනය ද විශ්වාස කරන්නන්ව නුඹ නොදකින්නෙහිය. ඔවුන් වනාහි අල්ලාහ් ඔවුන්ගේ සිත් තුළ විශ්වාසය ස්ථාපිත කළේය. ඔහු වෙතින් වූ (ආධ්‍යාත්මික) ආලෝකය මගින් ඔවුන්ව ශක්තිමත් කළේය. ඔවුන්ව (ස්වර්ග) උයන්වලට ඇතුළත් කරවන්නේය. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. ඔවුන් පිළිබඳව අල්ලාහ් තෘප්තියට පත් විය. තවද ඔවුහු ද ඔහු පිළිබඳව තෘප්තියට පත් වූහ. ඔවුන් අල්ලාහ්ගේ පක්ෂයයි. දැන ගනු සැබැවින්ම අල්ලාහ්ගේ පක්ෂය (වන) ඔවුහුමය ජයග‍්‍රාහිකයින් වන්නෝ."/>
    </sura>
    <sura index="59" name="">
        <aya index="1" text=" අහස්හි හා මිහිතලයෙහි ඇති දෑ අල්ලාහ්ව පිවිතුරු කරති. ඔහු අති බල සම්පන්නය සර්ව ප‍්‍රඥාවන්තය."/>
        <aya index="2" text="ධර්ම පුස්තකය ලත් අය අතුරින් වූ ප‍්‍රතික්ෂේප කළවුන්ව (බැහැර කිරීම පිණිස) ප‍්‍රථම(වරට) එක් රැස්වීමේ අවස්ථාවේදී ඔවුන්ගේ නිවෙස් වලින් ඔවුන්ව පිටුවහල් කළේ (අල්ලාහ් වන) ඔහුමය. ඔවුන් පිට වී යනු ඇතැයි නුඹලා නොසිතුවෙහුය. තවද, සැබැවින්ම ඔවුන් තමන්ගේ බලකොටු අල්ලාහ්ගෙන් තමන්ව ආරක්ෂා කරනු ඇතැයි සිතුවෝය. එවිට ඔවුන් නොසිතූ පරිදි අල්ලාහ්(ගේ දඬුවම) ඔවුන් වෙත පැමිණියේය. තවද ඔවුන්ගේ හදවත් තුළ ඔහු භීතිය ඇතුළු කළේය. (මේ හේතුවෙන්) ඔවුන් තමන්ගේ දෑතින් ද විශ්වාසිකයින්ගේ දෑතින් ද තමන්ගේ නිවෙස් විනාශ කර ගත්තෝය. එබැවින් දෘෂ්ටිය ඇත්තවුනි, (මෙයින්) පාඩමක් ඉගෙන ගනිවු."/>
        <aya index="3" text="(ඔවුන්ගේ නිවෙස් වලින්) පිටුවහල් කරවීම ඔවුන් කෙරෙහි අල්ලාහ් නියම නොකළේ නම් මෙලොවෙහි ඔවුන්හට දඬුවම් පමුණුවන්නේමය. (කෙසේ වෙතත්) ඔවුන්හට මතු ලොවෙහි නිරා ගින්නෙහි දඬුවම ඇත.-"/>
        <aya index="4" text="මෙය අල්ලාහ්ට ද ඔහුගේ 'රසූල්වරයාට' ද විරුද්ධව ක‍්‍රියා කළ හේතුවෙනි. තවද කවරෙකු අල්ලාහ්ට විරුද්ධව ක‍්‍රියා කරන්නේ ද සැබැවින්ම අල්ලාහ් දඬුවම් දීමෙහි දැඩි (බව ඔහු දැන ගත යුතු)ය."/>
        <aya index="5" text="ඉඳි ගස් අතුරින් නුඹලා කපා දැමූ දෑ ද නැතහොත් නුඹලා ඒවායෙහි මුල් මත තිබෙන්නට හැරියාවූ දෑ ද අල්ලාහ්ගේ අනුමැතියට අනුවය. තවද ඔහු(අල්ලාහ්) පාපතරයින්ව අවමන් කිරීම පිණිසය."/>
        <aya index="6" text="තවද අල්ලාහ් තම රසූල්වරයාට 'ෆයි' වශයෙන් ඔවුන්ගෙන් කුමක් ලබා දුන්නේ ද ඒ සඳහා නුඹලා අශ්වයින් හෝ ඔටුවන් හෝ (යුද්ධය පිණිස) දක්කාගෙන නොගියෙහුය. එනමුත් අල්ලාහ් තමන් අභිමත කළ අය මත තම රසූල්වරුන්ට (පාලනය කිරීමේ) බලය පවරන්නේය. තවද අල්ලාහ් සියලු දෑ කෙරෙහි අති බලසම්පන්නය."/>
        <aya index="7" text="අල්ලාහ් තම රසූල්වරයාට ගම්වැසියන්ගෙන් කුමක් 'ෆයි' වශයෙන් ලබා දුන්නේ ද (එම ෆයි වස්තුව) අල්ලාහ්ට ද, රසූල්වරයාට ද, ඥාතීන්ට ද, අනාථයින්ට ද, දුගීන්ට ද, මගීන්ට ද සතු වන්නේය. (අල්ලාහ් මෙසේ කළේ) නුඹලා අතුරින් ධනවතුන් අතර පමණක් එය හුවමාරු වන්නක් නොවීම පිණිසය. තවද 'රසූල්වරයා' නුඹලාට කුමක් පිරිනැමුවේ ද එය නුඹලා ගනිවු. ඔහු නුඹලාට කුමක් තහනම් කළේ ද (එයින්) වැළකී සිටිවු. අල්ලාහ්ට බිය භක්තිමත් වවු. සැබැවින්ම අල්ලාහ් දඬුවම් දීමෙහි දැඩිය."/>
        <aya index="8" text="අල්ලාහ්ගේ භාග්‍යය හා තෘප්තිය පතමින් ද අල්ලාහ්ට හා ඔහුගේ රසූල්වරයාට උපකාර කරමින් ද තමන්ගේ නිවෙස් වලින් හා ධනයෙන් බැහැර කරනු ලැබූ දුගී 'මුහාජිර්වරුන්ට' (විශේෂයෙන් එම ෆයි වස්තුව) සතුය. සත්‍යවන්තයින් වන්නේ ඔවුන්මය."/>
        <aya index="9" text="ඔවුන්ට පෙර (මදීනා නගරය තම) වාසස්ථානය කර ගත් හා විශ්වාසය ලැබූ අය (වන 'අන්සාර්වරුන්') තමන් වෙත දේශාන්තරණය කර පැමිණි අය (වන මුහාජිර්වරුන්)ව ප‍්‍රිය කරති. තවද (මුහාජිර්වරුන් වන) ඔවුන්ට දෙනු ලැබූ දැයින් කිසිදු අවශ්‍යතාවක් (අන්සාර්වරුන් වන) ඔවුහු තමන්ගේ හදවත් හි නොදකිති. තවද ඔවුන්ට (දැඩි) අවශ්‍යතාවක් තිබිය දී තමන්ට වඩා (මුහාජිර්වරුන් හට) ප‍්‍රමුඛත්වය ලබා දෙති. තවද කවරෙකු තමන්ගේ හදවතෙහි ඇති වන මසුරු කමින් වළක්වනු ලබන්නේ ද ඔවුහුමය ජය ලද්දෝ."/>
        <aya index="10" text="තවද ඔවුනට පසුව පැමිණි අය &quot;අපගේ පරමාධිපතියාණනි, අපට ද අපට වඩා විශ්වාසයෙහි පෙරටු වූ අපගේ සහෝදරයින්ට ද ක්ෂමාව දෙනු මැනව.තවද විශ්වාස කළවුන් කෙරෙහි අපගේ හදවත්හි කිසිම ද්වේෂයක් ඇති නොකරනු මැනව. අපගේ පරමාධිපතියාණනි, සැබැවින්ම ඔබ සානුකම්පිතය පරම කරුණාභරිතය.&quot; යනුවෙන් පවසති."/>
        <aya index="11" text="ආත්ම වංචා කළවුන්, ධර්ම පුස්තකය ලත් අය අතුරින් ප‍්‍රතික්ෂේප කළ තමන්ගේ සහෝදරයන්හට &quot;නුඹලා පිටුවහල් කරනු ලැබුවේ නම් සැබැවින්ම අප ද නුඹලා සමග බැහැර වන්නෙමු. නුඹලාගේ විෂයයෙහි කිසිවිටක අපි කිසිවෙකුට අවනත නොවන්නෙමු. තවද නුඹලාට එරෙහිව සටන් වදිනු ලැබුවේ නම් සැබැවින්ම අපි නුඹලාට උපකාර කරන්නෙමු&quot; යැයි පවසනු නුඹ නොදුටුවෙහි ද? සැබැවින්ම ඔවුන් අසත්‍යය පවසන්නන් යැයි අල්ලාහ් සාක්ෂි දරන්නේය."/>
        <aya index="12" text="ඔවුන්ව පිටුවහල් කරනු ලැබුවේ නම් මොවුහු (ආත්ම වංචනිකයින්) ඔවුන් සමග බැහැර නොවන්නෝය. තවද ඔවුන්ට එරෙහිව සටන් වදිනු ලැබුවේ නම් මොවුහු උපකාර නොකරන්නෝය. තවද එසේ මොවුහු ඔවුනට උපකාර කළත් සැබැවින්ම මොවුහු පසුපස හැරී යන්නෝය. පසුව (ධර්ම පුස්තකය ලත්) ඔවුහු උදව් කරනු නොලබන්නෝය."/>
        <aya index="13" text="(විශ්වාස කළවුනි,) ඇත්තෙන්ම නුඹලා ඔවුන්ගේ සිත් තුළ බියෙන් අල්ලාහ්(ගේ බිය)ට වඩා දැඩි වූවන්ය. එය සැබැවින්ම ඔවුන් අවබෝධ කර නොගත් පිරිසක් වීම හේතුවෙනි."/>
        <aya index="14" text="බලකොටු මගින් ආරක්ෂා කරනු ලැබූ නගර තුළ සිට හෝ (ආරක්ෂක) බැමි වලට පිටුපස සිට හෝ මිස ඔවුන් සියල්ලන්ම නුඹලා සමග සටන් නොවදිති. ඔවුන්ගේ කලහය ඔවුන් අතර ඉතා දැඩිය. ඔවුන් සමගියෙන් සිටින්නන් යැයි නුඹ සිතන නමුත් ඔවුන්ගේ හදවත් (භේදව) පරස්පර වී ඇත. එය සැබැවින්ම ඔවුන් අඥාන පිරිසක් වීම හේතුවෙනි."/>
        <aya index="15" text="(බනූ නළීර් ගෝති‍්‍රකයන්ගේ උපමාව) ඔවුනට කෙටි කලකට පෙර සිටියවුන්ගේ උපමාව මෙන්ය. ඔවුහු තමන්ගේ ක‍්‍රියාවන්හි අයහපත් විපාක භුක්ති වින්දෝය. ඔවුනට වේදනීය දඬුවමක් ඇත."/>
        <aya index="16" text="(ආත්ම වංචනිකයින්ගේ උපමාව වනුයේ) 'නුඹ ප‍්‍රතික්ෂේප කරවු' යැයි තමා මිනිසාට පැවසූ කල්හි වූ 'ෂෙයිතාන්ගේ' උපමාව මෙනි. එලෙස ඔහු ප‍්‍රතික්ෂේප කළ විට &quot;මම නුඹෙන් මිදුණෙමි. සැබැවින්ම සමස්ත විශ්වයේ පරමාධිපති වූ අල්ලාහ්ට මම බිය වන්නෙමි.&quot; යැයි ඔහු(ෂෙයිතාන්) පවසයි."/>
        <aya index="17" text="එබැවින් ඔවුන් දෙදෙනාගේ අවසාන තීන්දුව වනුයේ, සැබැවින්ම ඔවුන් දෙදෙනාම සදාතනිකයින්ව නිරා ගින්නෙහිය. තවද එය අපරාධකරුවන්ගේ ඵලවිපාකයයි."/>
        <aya index="18" text="විශ්වාස කළවුනි, අල්ලාහ්ට බිය භක්තිමත් වවු. තවද සෑම ආත්මයක්ම හෙට දින සඳහා (තමන්ට) පෙරටු කර ගත් දෑ පිළිබඳව අවධානය යොමු කරවු. තවද අල්ලාහ්ට බිය භක්තිමත් වවු. සැබැවින්ම අල්ලාහ් නුඹලා කරන දෑ පිළිබඳව අභිඥානවන්තයාය."/>
        <aya index="19" text="නුඹලා අල්ලාහ්ව අමතක කළවුන් මෙන් නොවවු. එබැවින් ඔහු (අල්ලාහ්) ඔවුනට තමන්වම අමතක කෙරෙව්වේය. ඔවුන්මය පාපතරයින් වන්නේ."/>
        <aya index="20" text="නිරයේ සගයින් හා ස්වර්ගයේ සගයින් සමාන නොවෙති. ස්වර්ගයේ සගයින්මය ජයග‍්‍රාහීන් වන්නේ."/>
        <aya index="21" text="මෙම අල් කුර්ආනය කන්දක් මත අපි පහළ කළේ නම් අල්ලාහ් කෙරෙහි වූ භීතිය හේතුවෙන් එය යටහත් පහත්ව බිඳී සුනු විසුනු වන බව සැබැවින්ම නුඹ දකිනු ඇත. එවන් උපමාවන් ජනයින් ගැඹුරින් සිතනු පිණිස අපි ඔවුනට නිදර්ශන දැක්වූයෙමු."/>
        <aya index="22" text="ඔහුමය අල්ලාහ්, ඔහු හැර අන් දෙවියෙක් නොමැත. ගුප්ත දෑ හා දෘශ්‍ය දෑ දන්නාය. ඔහු සැමට කරුණාභරිත පරම කරුණාභරිතය."/>
        <aya index="23" text="ඔහුමය අල්ලාහ්, ඔහු හැර අන් දෙවියෙක් නොමැත. (ඔහු) අධිපතිය, අති පාරිශුද්ධය, (අඩුපාඩු වලින්) සුරක්ෂිතය, අභය සලසන්නාය, ආරක්ෂකයාය, අති බල සම්පන්නය, බල පරාක‍්‍රමය, අති ගාම්භීරය. ඔවුන් ආදේශ කරන (සියලු) දැයින් අල්ලාහ් අති පිවිතුරුය."/>
        <aya index="24" text="ඔහුමය අල්ලාහ්, මැවුම්කරුය, පූර්ව නිදසුනකින් තොරව නිර්මාණය කරන්නාය, (සියල්ල) හැඩ ගස්වන්නාය. ඉතා අලංකාර නාමයන් ඔහු සතුය. අහස්හි හා මිහිතලයෙහි ඇති (සියලු) දෑ ඔහුව පිවිතුරු කරති. තවද ඔහු අති බල සම්පන්නය සර්ව ප‍්‍රඥාවන්තය."/>
    </sura>
    <sura index="60" name="">
        <aya index="1" text=" විශ්වාස කළවුනි, මාගේ මාර්ගයේ 'ජිහාද්' කිරීම සඳහා ද මාගේ තෘප්තිය සෙවීම සඳහා ද නුඹලා බැහැර වූයේ නම් නුඹලා වෙත පැමිණි සත්‍යය සැබැවින්ම ඔවුන් ප‍්‍රතික්ෂේප කරමින් සිටිය දී මාගේ සතුරන්ව ද නුඹලාගේ සතුරන්ව ද තමන්ට හිතවත්කම් පාන්නා වූ මිතුරන් වශයෙන් නොගනිවු. නුඹලාගේ පරමාධිපති වූ අල්ලාහ්ව විශ්වාස කළ හේතුවෙන් 'රසූල්වරයාව' ද නුඹලාව ද (මක්කාවෙන්) ඔවුන් බැහැර කළෝය. නුඹලා වසං කළ දෑ ද නුඹලා ප‍්‍රසිද්ධ කළ දෑ ද මම මැනවින් දනිමින් සිටිය දී නුඹලා ඔවුන් වෙත රහසින් හිතවත්කම් පාන්නෝය. නුඹලා අතුරින් කවරෙකු මෙසේ කරන්නේ ද සැබැවින්ම ඔහු යහ මගින් මංමුළා වන්නේය."/>
        <aya index="2" text=" ඔවුහු නුඹලා කෙරෙහි ආධිපත්‍යය ලබන්නේ නම් ඔවුන් නුඹලාට සතුරන් වනු ඇත. තවද ඔවුන් නුඹලා වෙත ඔවුන්ගේ දෑත් හා දිවවල් නපුරු කමින් දිගු කරන්නෝය. තවද නුඹලා (සත්‍යය) ප‍්‍රතික්ෂේප කළ යුතු යැයි ඔවුහු ආශා කරති."/>
        <aya index="3" text=" නුඹලාගේ ලේ ඥාතීන් හා නුඹලාගේ දරුවන් (මළවුන්) නැගිටුවනු ලබන දින නුඹලාට කිසිදු ඵලක් ලබා නොදෙන්නෝමය. නුඹලා අතර ඔහු(අල්ලාහ්) විනිශ්චය කරයි. තවද අල්ලාහ් නුඹලා කරන දෑ පිළිබඳව සර්ව සුපරික්ෂාකාරීය."/>
        <aya index="4" text=" 'ඉබ්රාහීම්' හා ඔහු සමග වූවන් තම පිරිසට &quot;සැබැවින්ම නුඹලාගෙන් ද අල්ලාහ් හැර නුඹලා නැමදුම් කළ දැයින් ද අපි මිදුණෙමු. අපි නුඹලාව ප‍්‍රතික්ෂේප කළෙමු. තවද අල්ලාහ්වම පමණක් නුඹලා විශ්වාස කරන තුරු සදාකල් අප අතර හා නුඹලා අතර සතුරුකම හා ක්‍රෝධය හෙළි වන්නේය.&quot; යැයි පැවසූ කල්හි සැබැවින්ම නුඹලාට අලංකාර වූ ආදර්ශයක් විය. &quot;සැබැවින්ම මම ඔබ වෙනුවෙන් පාප ක්ෂමාව අයැදින්නෙමි. තවද අල්ලාහ්ගෙන් අන් කිසිවක් ඔබ වෙනුවෙන් (කිරීමට) මම හැකියාවක් නොලද්දෙමි.&quot; යැයි ඉබ්රාහිම් තම පියාට කළ ප‍්‍රකාශය හැර. අපගේ පරමාධිපතියාණනි, සියල්ල අපි භාරකර ඇත්තේ ඔබ කෙරෙහිමය. අප (උදව් පතා) හැරුනේ ඔබ වෙතමය. තවද අවසානයේ යොමු වන ස්ථානය ඔබ වෙතමය."/>
        <aya index="5" text=" අපගේ පරමාධිපතියාණනි, ප‍්‍රතික්ෂේප කළවුන් මගින් අපව පරීක්ෂණයකට පත් නොකරනු මැනව. තවද අපට ක්ෂමා කරනු මැනව. අපගේ පරමාධිපතියාණනි, සැබැවින්ම ඔබමය අති බල සම්පන්න හා සර්ව ප‍්‍රඥාවන්ත වන්නේ."/>
        <aya index="6" text="සැබැවින්ම අල්ලාහ්ව ද අවසාන දිනය ද (හමු වීම) අපේක්ෂා කරන්නන් වන නුඹලාට ඔවුන්ගේ(ඉබ්රාහීම්ගේ හා ඔහුගේ සමූහයාගේ) විෂයෙහි අලංකාර වූ ආදර්ශයක් ඇත. තවද කවරෙකු පිටු පාන්නේ ද සැබැවින්ම අල්ලාහ්මය (අවශ්‍යතාවන්ගෙන් තොර වූ) සර්ව සම්පූර්ණ හා සර්ව ප‍්‍රශංසා හිමිකරු වන්නේ."/>
        <aya index="7" text="නුඹලා අතර හා නුඹලා කවරෙකුට සතුරුකම් පාන්නේ ද ඔවුන් අතර හිතවත්කමක් ඇති වීම අල්ලාහ්ගෙන් බලාපොරොත්තු විය හැකිය. අල්ලාහ් අති බලසම්පන්නය. තවද අල්ලාහ් අති ක්ෂමාශීලීය පරම කරුණාභරිතය."/>
        <aya index="8" text="දහම හේතුවෙන් නුඹලා හා සටන් නොකළවුන්ට ද නුඹලාගේ නිවෙස් වලින් නුඹලාව බැහැර නොකළවුන්ට ද යහපත කිරීම හා යුක්ති ගරුකව කටයුතු කිරීමෙන් අල්ලාහ් නුඹලාව වළක්වන්නේ නැත. සැබැවින්ම අල්ලාහ් යුක්ති ගරුකව කටයුතු කරන්නන්ව ප‍්‍රිය කරන්නේය."/>
        <aya index="9" text="සැබැවින්ම අල්ලාහ් නුඹලාට වළක්වනුයේම දහම හේතුවෙන් නුඹලා හා සටන් කළවුන් සමග ද නුඹලාව නුඹලාගේ නිවෙස් වලින් බැහැර කළවුන් සමග ද නුඹලාව බැහැර කිරීමට උපකාර කළවුන් සමග ද මිතුදම් පෑම( පමණ)යි. කවුරුන් ඔවුන් සමග මිතුදම් පාන්නේ ද ඔවුන්මය අපරාධ කළවුන් වන්නේ."/>
        <aya index="10" text="විශ්වාස කළවුනි, විශ්වාසවන්තියන් දේශාන්තරණය කරන්නන් ලෙස නුඹලා වෙත පැමිණියේ නම් ඔවුන්ව පරීක්ෂා කරවු. අල්ලාහ් ඔවුන්ගේ විශ්වාසය පිළිබඳව මැනවින් දන්නාය. ඔවුන් විශ්වාසවන්තියන් බව නුඹලා දැන ගත්තේ නම් ප‍්‍රතික්ෂේපකයින් වෙත ඔවුන්ව නැවත හරවා නොයවවු. මොවුන්(ස්ත‍්‍රීන්) ඔවුනට අනුමත (වූ අය) නොවෙති. ඔවුහු ද මොවුන්ට(ස්තී‍්‍රන්ට) අනුමත (වූ අය) නොවෙති. (ප‍්‍රතික්ෂේප කළ) ඔවුන්(මෙම ස්තී‍්‍රන්ට) වියදම් කළ දෑ(මහ්රය) ඔවුන්ට(ප‍්‍රතික්ෂේපකයින්ට) නුඹලා ලබා දෙවු. ඔවුනට(ස්තී‍්‍රන්ට) ගෙවිය යුතු මහ්රය ඔවුනට(ස්තී‍්‍රන්ට) දුන්නේ නම් ඔවුන් හා විවාහ වීම නුඹලා කෙරෙහි වරදක් නැත. තවද නුඹලා ප‍්‍රතික්ෂේප කරන්නියන්ගේ විවාහ බන්ධනය රඳවා නොගනිවු. නුඹලා වියදම් කළ දෑ(මහ්රය) ඔවුන්ගෙන්(මෙම ස්තී‍්‍රන්ගේ මුස්ලිම් නොවන ස්වාමි පුරුෂයින්ගෙන්) ඉල්ලා ගනිවු. ඔවුන්(මුස්ලිම් ස්තී‍්‍රන්ගේ මුස්ලිම් නොවන නව පෙර ස්වාමි පුරුෂයන්) වියදම් කළ දෑ ඔවුන් (නුඹලාගෙන්) ඉල්ලා ගත යුතුයි. එය අල්ලාහ්ගේ තීන්දුවයි. ඔහු නුඹලා අතර තීන්දු දෙන්නේය. තවද අල්ලාහ් සර්වඥය, සර්ව ප‍්‍රඥාවන්තය."/>
        <aya index="11" text="නුඹලාගේ භාර්යාවන්ගෙන් කවරෙකු හෝ නුඹලාව (ද ඉස්ලාමය ද) අත හැර ප‍්‍රතික්ෂේපකයින් වෙත ගොස් පසුව නුඹලාට (ප‍්‍රතික්ෂේපක ස්තී‍්‍රන්ව මුස්ලිම් ස්තී‍්‍රන් ලෙස නැවත ලැබීමට) අවස්ථාවක් ලැබුනේ නම්, කවරෙකුගේ භාර්යාවන් (මුස්ලිම්වරුන් වෙත) ගියේද ඔවුන් (එනම් ප‍්‍රතික්ෂේපක ස්වාමි පුරුෂයන්) වියදම් කළ දෑ(මහ්රය) හා සමානව ඔවුන් (එනම් ප‍්‍රතික්ෂේපක ස්වාමි පුරුෂයන්) හට නුඹලා ලබා දෙවු. තවද නුඹලා විශ්වාස කරන්නා වූ අල්ලාහ්ට බිය භක්තිමත් වවු."/>
        <aya index="12" text="නබිවරය, විශ්වාසවන්තියන් නුඹ වෙත පැමිණ අල්ලාහ්ට කිසිවක් අදේශ නොකරන බවටත් සොරකම් නොකරන බවටත් දුරාචාරයේ නොයෙදෙන බවටත් තමන්ගේ දරුවන් මරා නොදමන බවටත් තමන්ගේ දෑත් හා දෙපා අතර ගෙතූ බොරුවක් (තම සැමියා මත) නොපටවන බවටත් යහකම්හි නුඹට පිටුනොපාන බවටත් නුඹ ඉදිරියේ බයිඅත්(ප‍්‍රතිඥා) දුන්නේ නම් ඔවුන්ගේ බයිඅතය නුඹ පිළිගනිවු. ඔවුන් වෙනුවෙන් අල්ලාහ්ගෙන් පාප ක්ෂමාව ඇයැදිවු. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="13" text="විශ්වාස කළවුනි, අල්ලාහ් ඔවුන් මත කෝප වූ පිරිසක්(යුදෙව්වන්) නුඹ මිතුරන් කර නොගනිවු. සොහොන් වාසීන්ගෙන් වූ ප‍්‍රතික්ෂේපකයින් බලාපොරොත්තු සුන් වූවාක් මෙන් ඔවුන් ද පරමාන්ත දිනය පිළිබඳව බලාපොරොත්තු සුන් වී ඇත."/>
    </sura>
    <sura index="61" name="">
        <aya index="1" text="අහස්හි හා මිහිතලයෙහි ඇති දෑ අල්ලාහ්ව පිවිතුරු කරති. ඔහු අති බල සම්පන්නය. සර්ව ප‍්‍රඥාවන්තය."/>
        <aya index="2" text="විශ්වාස කළවුනි, නුඹලා නොකරන දැයක් (පිළිබඳව) පවසන්නේ මන් ද?"/>
        <aya index="3" text="නුඹලා නොකරන දැයක් පැවසීම අල්ලාහ් අබියස ඉමහත් පිළිකුලක් විය."/>
        <aya index="4" text="සැබැවින්ම අල්ලාහ් ඔහුගේ මාර්ගයේ පෙළ ගැසී සටන් වදින්නන්ව ප‍්‍රිය කරන්නේය. සැබැවින්ම ඔවුහු එකිනෙකට බැඳුනු (බලගතු) ගොඩනැගිල්ලක් මෙනි."/>
        <aya index="5" text="තවද 'මූසා' තම ජනයාට 'මාගේ ජනයිනි, සැබැවින්ම මම නුඹලා වෙත (එවනු ලැබූ) අල්ලාහ්ගේ 'රසූල්වරයා' බව නුඹලා දැන සිටියදී මා හට හිංසා කරනුයේ මන්දැ?'යි පැවසූ අවස්ථාව (සිහිපත් කරවු). එබැවින් ඔවුන් (ඍජු මගින්) ඉවත්ව ගිය විට අල්ලාහ් ඔවුන්ගේ හදවත් (ඍජු මගින්) ඉවත් වීමට ඉඩ හැරියේය. තවද පාපතර පිරිසට අල්ලාහ් යහමග පෙන්වන්නේ නැත."/>
        <aya index="6" text="මර්යම්ගේ පුත් 'ඊසා' ''ඉස්රාඊල්ගේ' දරුවනි, සැබැවින්ම මම නුඹලා වෙත (එවනු ලැබූ) අල්ලාහ්ගේ රසූල්වරයෙක් වෙමි. මට පෙර (පහළ) වූ 'තව්රාතය' සත්‍ය කරන්නෙකු වශයෙන් ද මට පසුව පැමිණෙන්නා වූ ඔහුගේ නම අහ්මද් (වූ) රසූල්වරයා පිළිබඳව සුබාරංචි පවසන්නෙකු වශයෙන් ද (මම එවනු ලැබූවෙමි)' යැයි පැවසූ අවස්ථාව (සිහිපත් කරවු). එහෙත් ඔවුන් වෙත පැහැදිලි සංඥාවන් ඔහු ගෙන ආ කල්හි මෙය පැහැදිලි හූනියමකි' යැයි ඔවුහු පැවසුවෝය."/>
        <aya index="7" text="තවද කෙනෙකු ඉස්ලාමය වෙත කැඳවනු ලැබූ අවස්ථාවේ අල්ලාහ් පිළිබඳව බොරු ගොතන්නේ ද ඔහුට වඩා දරුණු අපරාධකරුවා කවරෙක් ද? අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="8" text="ඔවුහු තම මුවින් අල්ලාහ්ගේ ආලෝකය නිවාලීමට අදහස් කරති. නමුත් ප‍්‍රතික්ෂේපකයින් (එය) පිළිකුල් කළ ද අල්ලාහ් තම ආලෝකය පරිපූර්ණ කරන්නාය."/>
        <aya index="9" text=" ආදේශකයන් පිළිකුල් කළ ද (අන්) සියලු දහම් වලට වඩා එය(ඉස්ලාමය) ඔහු උසස් කිරීම පිණිස ඔහුගේ රසූල්වරයාව යහමග හා සත්‍ය වූ දහම සමග එව්වේ ඔහුමය."/>
        <aya index="10" text="විශ්වාස කළවුනි, වේදනීය දඬුවමින් නුඹලාව ආරක්ෂා කරන්නා වූ ව්‍යාපාරයක් නුඹලාට මා දන්වන්නෙම් ද?"/>
        <aya index="11" text="(එනම්) නුඹලා අල්ලාහ්ව ද ඔහුගේ රසූල්වරයාව ද විශ්වාස කර නුඹලාගේ ධනයෙන් ද නුඹලාගේ ප‍්‍රාණයෙන් ද අල්ලාහ්ගේ මාර්ගයේ ජිහාද්(ප‍්‍රයත්නය) කිරීමයි. නුඹලා දැන සිටියෙහු නම් එය නුඹලාට ඉතා යහපත් වන්නේය."/>
        <aya index="12" text="(එසේ නුඹලා කළේ නම්) ඔහු නුඹලාගේ පාපයන් නුඹලාට ක්ෂමා කරන්නේය. තවද නුඹලාව (ස්වර්ග) උයන් වලට ඔහු ඇතුළු කරවන්නේය. ඊට යටින් ගංගාවෝ ගලා බසිති. තවද සදාතනික වූ ස්වර්ග උයන්හි ඇති මනරම් වූ නවාතැන් වලට (ඔහු ඇතුළු කරවන්නේය). එයමය ඉමහත් ජයග‍්‍රහණය වන්නේ."/>
        <aya index="13" text="තවද (ඔහු නුඹලාට දෙන) නුඹලා ප‍්‍රිය කරන තවත් දෙයක් නම් අල්ලාහ්ගෙන් වූ උපකාරය සහ සමීප ජයග‍්‍රහණයයි. තවද විශ්වාසවන්තයින්ට නුඹ ශුභාරංචි පවසවු."/>
        <aya index="14" text="විශ්වාස කළවුනි, 'මර්යම්ගේ' පුත් 'ඊසා' තම අනුගාමිකයින්ගෙන් &quot;අල්ලාහ්(ගේ දහම) වෙනුවෙන් මට උදව් කරන්නන් කවුරුන් දැ?&quot;යි විමසූ අතර (ඊසාගේ) අනුගාමිකයින් &quot;අපි අල්ලාහ්ගේ (දහමට) උදව්කරුවන් වෙමු&quot;යි පැවසුවාක් මෙන් නුඹලා අල්ලාහ්ගේ (දහමට) උදවුකරුවන් වවු. 'ඉස්රාඊල්ගේ' දරුවන්ගෙන් පිරිසක් විශ්වාස කළෝය. තවත් පිරිසක් ප‍්‍රතික්ෂේප කළෝය. විශ්වාස කළවුන්ව ඔවුන්ගේ සතුරන්ට එරෙහිව අපි ශක්තිමත් කළෙමු. එබැවින් ඔවුහු ජයග‍්‍රහකයින් වූහ."/>
    </sura>
    <sura index="62" name="">
        <aya index="1" text="අධිපති වූද අති පරිශුද්ධ වූද අති බලසම්පන්න වූද සර්ව ප්‍රඥාවන්ත වූද අල්ලාහ්ව අහස්හි ඇති දෑ හා මිහිතලයෙහි ඇති දෑ පිවිතුරු කරති."/>
        <aya index="2" text="ඔහු(අල්ලාහ් ලිවීමට කියවීමට නොහැකි) නූගත් අය අතුරට ඔවුන් අතුරින්ම ඔහුගේ වදන් ඔවුනට පාරායනය කරන ඔවුන්ව පිවිතුරු කරන ධර්ම පුස්තකය හා ප්‍රඥාව ඔවුනට හදාර වන, 'රසූල්වරයෙකු' එව්වේය. සැබැවින්ම මෙයට පෙර ඔවුහු පැහැදිලි නොමගෙහි වූහ."/>
        <aya index="3" text="ඔවුන් සමග මේ වනතුරු සම්බන්ධ නොවූ ඔවුන් අතුරින් වූ අන් අය අතරට ද (එම රසූල්වරයාව එව්වේය). ඔහු(අල්ලාහ්) අති බලසම්පන්නය සර්ව ප්‍රඥාවන්තය."/>
        <aya index="4" text="එය (ඔවුන් වෙනුවෙන් වූ) අල්ලාහ්ගේ භාග්‍යයයි. ඔහු අභිමත කරන අයට ඔහු එය පිරිනමන්නේය. තවද අල්ලාහ් ඉමහත් වූ ප්‍රසාදයන්ගෙන් යුක්තය.-"/>
        <aya index="5" text="කවුරුන්හට 'තව්රාතය' (අනුගමනය කිරීමේ වගකීම) පවරනු ලැබ පසුව එය ඉටු නොකළේද ඔවුන්ගේ උපමාව ග්‍රන්ථ පොදියක් උසුලා ගත් බූරුවෙකුගේ උපමාව මෙන්ය. අල්ලාහ්ගේ වදන් අසත්‍ය කළ සමූහයේ උපමාව නපුරු විය. තවද අපරාධකාර පිරිසට අල්ලාහ් යහමග පෙන්වන්නේ නැත."/>
        <aya index="6" text="'යුදෙව් වූවනී, සෙසු ජනයා නොව නුඹලා අල්ලාහ්ට ඉතා සමීපතයින් යනුවෙන් නුඹලා තරයේ සිතන්නේ නම් නුඹලා (නුඹලාගේ තර්කයේ) සත්‍යවාදීහු නම් නුඹලා මරණය අපේක්ෂා කරවු.' යැයි (නබිවරය,) පවසවු."/>
        <aya index="7" text="තවද ඔවුන්ගේ දෑත් පෙරටු කළ දෑ හේතුවෙන් කිසිවිටෙක ඔවුහු එ(ම මරණ)ය අපේක්ෂා නොකරන්නෝය. අල්ලාහ් අපරාධකාරයින් පිළිබඳව සර්වඥය."/>
        <aya index="8" text="'සැබැවින්ම නුඹලා කවර මරණයෙන් පලා දුවන්නේ ද නියත වශයෙන්ම එය නුඹලාව හමු වන්නේමය. පසුව ගුප්ත දෑ හා දෘෂ්‍යමාන දෑ (සියල්ල) දන්නා (අල්ලාහ්) වෙතට නුඹලා හරවා යවනු ලබන්නෝය. එවිට නුඹලා (මෙලොව) කරමින් සිටි දෑ(සියල්ල) පිළිබඳව ඔහු නුඹලාට දන්වන්නේය. 'යැයි (නබිවරය,) පවසවු."/>
        <aya index="9" text="විශ්වාස කළවුනි, ජුමුආ(සිකුරාදා) දිනයෙහි 'සලාතය' සඳහා කැඳවනු ලැබූ කල්හි වෙළඳාම අතහැර අල්ලාහ්ව මෙනෙහි කිරීම පිණිස නුඹලා ඉක්මන් වවු. නුඹලා දැන සිටියෙහු නම් එය නුඹලාට ඉතා යහපත් වන්නේය.-"/>
        <aya index="10" text="සලාතය අවසන් කරනු ලැබුවේ නම් මිහිතලයෙහි විසිර යවු. තවද අල්ලාහ්ගේ භාග්‍යය(සම්පත්) සොයා ගනිවු. අල්ලාහ්ව අධික ලෙස මෙනෙහි කරවු, එමගින් නුඹලා ජයග්‍රාහකයින් විය හැක."/>
        <aya index="11" text="තවද ඔවුහු වෙළඳාමක් හෝ විනෝද කෙළියක් දුටුවේ නම් නුඹව සිට ගත් විලසින් අතහැර දමා ඒ වෙත දුවන්නෝය. 'අල්ලාහ් අබියස ඇති දෑ විනෝද කෙළියට හා වෙළඳාමට වඩා අති ශ්‍රේෂ්ඨය. අල්ලාහ් ජීවින සම්පත් ලබා දීමෙහි අති ශ්‍රේෂ්ඨයා වන්නේ යැ'යි (නබිවරය,) පවසවු."/>
    </sura>
    <sura index="63" name="">
        <aya index="1" text="ආත්ම වංචනිකයෝ නුඹ වෙත පැමිණියේ නම් &quot;සැබැවින්ම නුඹ අල්ලාහ්ගේ 'රසූල්වරයා' බව අපි සාක්ෂි දරන්නෙමු&quot; යැයි ඔවුහු පවසති. සැබැවින්ම නුඹ අල්ලාහ්ගේ රසූල්වරයා බව අල්ලාහ් දන්නේය. (නමුත්) ආත්ම වංචනිකයින් සැබැවින්ම අසත්‍යවන්තයින් යැයි අල්ලාහ් සාක්ෂි දරන්නේය."/>
        <aya index="2" text="ඔවුහු තමන්ගේ දිවුරුම් පලිහක් ලෙස යොදා ගනිමින් (ජනයින්ව) අල්ලාහ්ගේ මාර්ගයෙන් වැළැක් වූහ. සැබැවින්ම ඔවුන් කරමින් සිටි දෑ නපුරු විය."/>
        <aya index="3" text="එය සැබැවින්ම ඔවුන් (ප්‍රසිද්ධියේ මුවින්) විශ්වාස(ය ප්‍රකාශ)කර, පසුව (රහසිගතව හදවතින්) ප්‍රතික්ෂේප කළ හේතුවෙනි. එබැවින් ඔවුන්ගේ හදවත්හි මුද්‍රා තබනු ලැබීය. එහෙයින් ඔවුහු වටහා නොගන්නෝය."/>
        <aya index="4" text="ඔවුන්ව නුඹ දුටුවේ නම් ඔවුන්ගේ ශරීරයන්(හි අලංකාරය) නුඹව විස්මයට පත් කරවයි. ඔවුන් කතා කළේ නම් නුඹ ඔවුන්ගේ කථිකත්වයට (ආකර්ෂණය වී) සවන් දෙන්නෙහිය. (නමුත් මෙය අසත්‍යකි.) ඔවුන්(ට උපමාව වනුයේ) සිටවනු ලැබූ ගස් කොටන් මෙන්ය. (ඔවුන්ගේ බියගුලුකම හේතුවෙන් ඔවුන්ට ඇසෙන) සෑම හඬක්ම ඔවුන්ට එරෙහි වන්නක් ලෙස ඔවුහු සිතති. (නබිවරය,) ඔවුන්මය සතුරන් වන්නේ. එබැවින් නුඹ ඔවුන්ගෙන් අවදානමෙන් සිටිවු. අල්ලාහ් ඔවුන්ව විනාශ කර දමනු මැනව. කෙසේ නම් ඔවුන් (යහමගින් මුළා වී) හරවනු ලැබුවේ ද!-"/>
        <aya index="5" text="'නුඹලා පැමිණෙවු. අල්ලාහ්ගේ රසූල්වරයා නුඹලා වෙනුවෙන් පාප ක්ෂමාව ඇයැදිනු ඇතැයි.' ඔවුනට පවසනු ලැබූ කල්හි ඔවුන්ගේ හිස් (අකමැත්තෙන්) හරවා ගනිති. තවද ඔවුන් උඩගුකමින් පිටුපා යන්නන් ලෙස නුඹ ඔවුන්ව දකිනු ඇත."/>
        <aya index="6" text="(නබිවරය,) ඔවුන් වෙනුවෙන් නුඹ පාප ක්ෂමාව අයැද සිටීම ද ඇයැද නොසිටීමද ඔවුන්ගේ විෂයෙහි එක හා සමානය. අල්ලාහ් ඔවුන්ව ක්ෂමා නොකරන්නේමය. සැබැවින්ම අල්ලාහ් පාපතර පිරිසට යහමග පෙන්වන්නේ නැත."/>
        <aya index="7" text="අල්ලාහ්ගේ රසූල්වරයා සමග සිටිනවුන්ට ඔවුන් (නුඹලාගෙන් වෙන් වී) විසිරී යනතුරු නුඹලා වියදම් නොකරවු.' යැයි පවසනුයේ ඔවුන්මය. අහස්හි හා මිහිතලයෙහි ඇති ධන සම්භාරය අල්ලාහ් සතුය. නමුත් ආත්ම වංචනිකයින් අවබෝධ කර නොගනිති."/>
        <aya index="8" text="අපි මදීනාවට නැවත හැරී යන්නේ නම් එහි සිටින බලවතුන් (ආත්ම වංචනිකයින්)දුබලයින්ව(විශ්වාසිකයින්ව) සැබැවින්ම පිටුවහල් කරන්නෝයැ'යි ඔවුහු පවසන්නෝය. (එබැවින්) ගෞරවය අල්ලාහ්, ඔහුගේ 'රසූල්වරයා' සහ විශ්වාස කළවුන් සතුය. නමුත් ආත්ම වංචනිකයින් (මෙය) නොදන්නෝය."/>
        <aya index="9" text="විශ්වාස කළවුනි, නුඹලාගේ ධනය හා නුඹලාගේ දරුවන් අල්ලාහ්ව මෙනෙහි කිරීමෙන් නුඹලාව වෙනතකට යොමු නොකළ යුතුය. තවද කවරෙකු එසේ කරන්නේ ද ඔවුන්මය අලාභවන්තයින් වන්නේ."/>
        <aya index="10" text="නුඹලා අතුරින් කෙනෙකුට මරණය පැමිණීමට පෙර අප නුඹලාට දායාද කළ දැයින් නුඹලා වියදම් කරවු. එ(ම මරණය පැමිණි)විට &quot;මාගේ පරමාධිපතියාණනි, සුළු මොහොතකට මා ප්‍රමාද නොකරන්නේ ද (එසේ ප්‍රමාද කළේ නම්) මම දන් දී සැදැහැමියන්ගෙන් කෙනෙකු වන්නෙමි.&quot; යැයි ඔහු පවසයි."/>
        <aya index="11" text="යමෙකුගේ නියමිත (වූ අවසාන) වේලාව පැමිණියේ නම් අල්ලාහ් ඔහුව ප්‍රමාද නොකරන්නේමය. අල්ලාහ් නුඹලා කරන දෑ පිළිබඳව අභිඥානවන්තයාය."/>
    </sura>
    <sura index="64" name="">
        <aya index="1" text="අහස්හි ඇති දෑ හා මිහිතලයෙහි ඇති දෑ අල්ලාහ්ව පිවිතුරු කරති. (සියලු) රාජ්‍යය ඔහු සතුය. (සියලු) පැසසුම් ද ඔහු සතුය. තවද ඔහු සියලු දෑ කෙරෙහි අති බලසම්පන්නය."/>
        <aya index="2" text="නුඹලාව මැව්වේ ඔහුමය. පසුව නුඹලා අතුරින් සමහරුන් ප‍්‍රතික්ෂේපකයින් ය. තවද නුඹලා අතුරින් සමහරුන් විශ්වාසවන්තයින් ය. තවද අල්ලාහ් නුඹලා කරන දෑ පිළිබඳව සර්ව සුපරික්ෂාකාරීය."/>
        <aya index="3" text="අහස් හා මිහිතලය නිසි ලෙස මැව්වේ ඔහුය. තවද නුඹලාව හැඩ ගැන්වූයේය. පසුව නුඹලාගේ හැඩරුව අලංකාර කළේය. තවද අවසානයේ (නුඹලා) යොමු වන ස්ථානය ඔහු වෙතමය."/>
        <aya index="4" text="අහස්හි හා මිහිතලයෙහි ඇති දෑ ඔහු දන්නේය. නුඹලා සගවන දෑ ද නුඹලා හෙළිකරන දෑ ද ඔහු දන්නේය. තවද හදවත් තුළ ඇති දෑ පිළිබඳව අල්ලාහ් සර්වඥය."/>
        <aya index="5" text="මෙයට පෙර විසූ ප‍්‍රතික්ෂේප කළවුන්ගේ පුවත නුඹලා වෙත නොපැමිණියේ ද? තවද ඔවුන් තමන්ගේ හැසිරීමේ විපාකය (මෙලොවෙහිම) රස වින්දෝය. තවද ඔවුනට (මතු ලොවෙහි) වේදනීය දඬුවමක් ඇත."/>
        <aya index="6" text="එයට හේතුව ඔවුන්ගේ 'රසූල්වරුන්' ඔවුන් වෙත ඉතා පැහැදිලි සාධකයන් ගෙන එමින් සිටියෝය. නමුත් ඔවුහු 'අපට යහමග පෙන්වන්නේ (අප මෙන්ම) මනුෂ්‍යයින් දැ?'යි පැවසුවෝය. පසුව ඔවුන් (රසූල්වරුන්ව) ප‍්‍රතික්ෂේප කර පිටුපෑවෝය. අල්ලාහ් (ඔවුන්ගෙන්) අවශ්‍යතාවෙන් තොර විය. අල්ලාහ් සර්ව සම්පූර්ණය සර්ව ප‍්‍රශංසනීය.-"/>
        <aya index="7" text="ප‍්‍රතික්ෂේප කළවුන් තමන් (මරණින් පසු නැවත) නැගිටුවනු නොලබන්නේම යැයි තරයේ සිත(මින් කියාපා)ති. (නබිවරය,) පවසවු 'නොඑසේය, මාගේ පරමාධිපතියාණන් මත දිවුරමින්, සැබැවින්ම නුඹලා නැගිටුවනු ලබන්නෙහුමය. පසුව නුඹලා කළ දෑ පිළිබඳව නුඹලාට දන්වනු ලබන්නෙහුමය. එය අල්ලාහ්ට පහසුය.'"/>
        <aya index="8" text="එබැවින් අල්ලාහ්ව ද ඔහුගේ රසූල්වරයාව ද අප පහළ කළ ආලෝකය(අල් කුර්ආනය) ද නුඹලා විශ්වාස කරවු. තවද නුඹලා කරන දෑ පිළිබඳව අල්ලාහ් අභිඥානවන්තය."/>
        <aya index="9" text="එක්රැස් කරනු ලබන (විනිශ්චය) දිනය සඳහා ඔහු නුඹලාව එක්රැස් කරන දින (නුඹ සිහිපත් කරවු). එය එකිනෙකාට ලාභ අලාභ ඇති කරවන දිනයයි. කවරෙකු අල්ලාහ්ව විශ්වාස කර යහකම් කරන්නේ ද ඔහුගේ දුෂ්ටකම් ඔහුගෙන් ඔහු(අල්ලහ්) ක්ෂමා කර ස්වර්ග උයන් වලට ඔහුව ඇතුළු කරවන්නේය. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. එය ඉමහත් ජයග‍්‍රහණයයි."/>
        <aya index="10" text="තවද කවරෙකු අපගේ සංඥාවන් ප‍්‍රතික්ෂේප කර අසත්‍යය කරන්නේද ඔවුහුමය නිරයේ සගයෝ වන්නේ. (ඔවුහු) එහි සදාතනිකයෝ වෙති. තවද (ඔවුහු) අවසානයේ යොමු වන ස්ථානය කෙතරම් නින්දනීය ද?"/>
        <aya index="11" text="අල්ලාහ්ගේ අනුමැතියෙන් තොර කිසිම දුර්භාග්‍යයක් ඇති නොවන්නේමය. තවද කවරෙකු අල්ලාහ්ව විශ්වාස කරන්නේද ඔහු(අල්ලාහ්) ඔහුගේ හදවතට යහමග පෙන්වන්නේය. අල්ලාහ් සියලූ දෑ කෙරෙහි සර්වඥය.-"/>
        <aya index="12" text="තවද නුඹලා අල්ලාහ්ට අවනත වවු. තවද රසූල්වරයාට ද අවනත වවු. එබැවින් නුඹලා පිටුපෑවෙහු නම් එවිට අපගේ රසූල්වරයා කෙරෙහි වගකීම වන්නේ පැහැදිලිව (පණිවුඩය) ප‍්‍රකාශ කිරීම පමණය."/>
        <aya index="13" text="අල්ලාහ්, ඔහු හැර (නැමදුමට) වෙනත් දෙවියෙකු නොමැත. තවද විශ්වාසිකයින් සියල්ල භාර කළ යුත්තේ අල්ලාහ් කෙරෙහිමය."/>
        <aya index="14" text="විශ්වාස කළවුනි, සැබැවින්ම නුඹලාගේ භාර්යාවන් හා නුඹලාගේ දරුවන් අතුරින් නුඹලාට සතුරන් සිටිති. එබැවින් ඔවුන්ගෙන් නුඹලා ප‍්‍රවේශම් වවු. නුඹලා (ඔවුනට) අනුකම්පා කර(ඔවුන්ගේ වැරදි) නොසලකා හැර ක්ෂමාව පිරිනැමුවේ නම් එවිට සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
        <aya index="15" text="සැබැවින්ම නුඹලාගේ ධනය හා නුඹලාගේ දරුවන් (නුඹලාට) පරීක්ෂණයක්මය. තවද අල්ලාහ්, ඔහු අබියස ඉමහත් වේතනයක් ඇත."/>
        <aya index="16" text="එබැවින් නුඹලාගේ ශක්තියට අනුව නුඹලා අල්ලාහ්ට බිය භක්තිමත් වවු. තවද සවන් දෙවු. තවද අවනත වවු. තවද (එය) නුඹලාට යහපතක් වනු පිණිස(අල්ලාහ් වෙනුවෙන් යහ මාර්ගයේ) වියදම් කරවු. තවද කවරෙකු තමන්ගේ හදවතෙහි ඇති වන මසුරුකමින් වළක්වනු ලබන්නේ ද ඔවුහුමය ජය ලද්දෝ."/>
        <aya index="17" text="නුඹලා අල්ලාහ්ට අලංකාර ණයක් ලබා දෙන්නේ නම් ඔහු එය නුඹලාට ප‍්‍රගුණ කර දෙන්නේය. තවද නුඹලාට ඔහු පාප ක්ෂමාව පිරිනමන්නේය. තවද අල්ලාහ් මහා කෘතවේදීය දැඩි ඉවසිලිවන්තය."/>
        <aya index="18" text="(ඔහු) ගුප්ත දෑ හා දෘශ්‍ය දෑ දන්නාය, අති බලසම්පන්නය සර්ව ප‍්‍රඥාවන්තය."/>
    </sura>
    <sura index="65" name="">
        <aya index="1" text="නබිවරය, (ජනයින්ට පවසවු.) &quot;නුඹලා කාන්තාවන්ට දික්කසාදය ප්‍රකාශ කරන්නේ නම් ඔවුන්ගේ ඉද්දාවෙහි (එනම් සුදුසු කාලයෙහි) දික්කසාදය ප්‍රකාශ කරවු. තවද ඉද්දා කාලය ගණනය කරවු. තවද නුඹලාගේ පරමාධිපති වන අල්ලාහ්ට බිය භක්තිමත් වවු. ඔවුන් පැහැදිලි වූ අශික්ෂිත දෑ කළහොත් මිස නුඹලා ඔවුන්ව ඔවුන්ගේ නිවෙස් වලින් බැහැර නොකරවු. තවද ඔවුන් බැහැර නොවිය යුතුයි. තවද මෙය අල්ලාහ්( නියම කළ අල්ලාහ්)ගේ සීමාවන්ය. තවද කවරෙකු අල්ලාහ් (නියම කළ ඔහු)ගේ සීමාවන් ඉක්මවන්නේද ඔහු තමාටම අපරාධ කර ගත්තේය. එයට(දික්කසාදය ප්‍රකාශයට) පසුව අලුත් තත්ත්වයක් (අනාගතයේ) අල්ලාහ් ඇති කළ හැකි බව නුඹ නොදන්නේය."/>
        <aya index="2" text="එබැවින් ඔවුහු (දික්කසාදය ප්‍රකාශ කරනු ලැබූ ස්ත්‍රීන්) තමන්ගේ (පොරොත්තු) කාලයේ අවසානයට එළැඹුනේ නම් ඔවුන්ව යහපත් අයුරින් නුඹලා රඳවා ගනිවු. එසේ නොමැති නම් යහපත් අයුරින් ඔවුන්ගෙන් නුඹලා වෙන් වවු. තවද නුඹලා අතුරින් යුක්ති ගරුක (පිරිමි) දෙදෙනෙකු (මෙයට) සාක්ෂි වශයෙන් පත් කර ගනිවු. තවද (සාක්ෂිකරුවනි,) නුඹලා අල්ලාහ් වෙනුවෙන් (එම) සාක්ෂිය (අවංක ලෙස) ස්ථාපිත කරවු. මෙයමය අල්ලාහ්ව ද අවසන් දිනය ද විශ්වාස කරමින් සිටි අයට දෙනු ලබන උපදෙස් වනුයේ. තවද කවරෙකු අල්ලාහ්ට බිය භක්තිමත් වන්නේ ද ඔහු(අල්ලාහ්) ඔහුට (සියලු පීඩන වලින්) මිදීමට මග සලස්වන්නේය."/>
        <aya index="3" text="තවද ඔහු නොසිතූ අයුරින් ඔහු(අල්ලාහ්) ඔහුට (ඔහුගේ අවශ්‍යතාව) සපුරාලන්නේය. තවද කවරෙකු අල්ලාහ් කෙරෙහි (සියල්ල) භාර කරන්නේ ද ඔහුට ඔහුම(අල්ලාහ්ම) ප්‍රමාණවත්ය. සැබැවින්ම අල්ලාහ් තම අභිමතාර්ථය ඉටු කර ගන්නේමය. සැබැවින්ම අල්ලාහ් සියලු දෑ සඳහා නිර්දේශයක් නියම කර ඇත.-"/>
        <aya index="4" text="තවද (දික්කසාද කළ) නුඹලාගේ ස්ත්‍රීන් අතුරින් කවරෙකුට ඔසප් වීමේ බලාපොරොත්තුව නැති වූයේ ද (ඔවුන්ගේ ඉද්දා කාලය පිළිබඳව) නුඹලා අවිනිශ්චිත වූයේ නම් ඔවුන්ගේ ඉද්දා කාලය මාස තුනකි. ඔසප් නොවන ස්ත්‍රීන්ට ද (මෙලෙසම වේ). තවද ගැබිනියන්ට ඔවුන්ගේ (ඉද්දා) කාලය ඔවුන් තමන්ගේ ගැබ ප්‍රසූත කරන තුරුය. තවද කවරෙකු අල්ලාහ්ට බිය භක්තිමත් වන්නේ ද ඔහුට ඔහුගේ කාර්යයෙහි ඔහු(අල්ලාහ්) පහසුව සලසන්නේය."/>
        <aya index="5" text="එයයි නුඹලා වෙත පහළ කළ අල්ලාහ්ගේ විධානය වනුයේ. තවද කවරෙකු අල්ලාහ්ට බිය භක්තිමත් වන්නේ ද ඔහුගේ දුෂ්ටකම් ඔහුගෙන් ඔහු(අල්ලහ්) ක්ෂමා කර ඔහුට වේතනය අධික කරන්නේය."/>
        <aya index="6" text="නුඹලාගේ හැකියාවට අනුව නුඹලා වෙසෙන ස්ථානයේ (තලාක් කළ) ඔවුනට නවාතැන් සලසා දෙවු.තවද ඔවුනට (ජීවිතයේ) පීඩා ඇති වනු පිණිස නුඹලා ඔවුනට හිංසා නොපමුණු වවු. තවද ඔවුන් ගැබිනි ස්ත්‍රීන් නම් ඔවුන්ගේ ගැබ ප්‍රසූත කරන තුරු ඔවුන් සඳහා නුඹලා වියදම් කරවු. එබැවින් ඔවුන් නුඹලා වෙනුවෙන් (දරුවන්ට) මව් කිරි පොවන්නේ නම් ඔවුන්ට තම වේතනය පිරිනමවු. තවද සාධාරණත්වයකින් යුතුව නුඹලා අතර (එම වේතනය පිළිබඳව) සාකච්ඡා කර ගනිවු. තවද නුඹලා එකිනෙකා අතර එතගතාවක් ඇති නොවූයේ නම් වෙනත් අයෙකු ඔහුට (එම දරුවාට) මව්කිරි පොවනු ඇත."/>
        <aya index="7" text="(මව්කිරි දීමේ වියදම විෂයෙහි) වත්කම් ඇත්තෙක් ඔහුගේ වත්කමට අනුව වියදම් කළ යුතුය. කවරෙකුට ඔහුගේ ජීවන සම්පත් සීමා කරනු ලැබ ඇත්තේ ද අල්ලාහ් ඔහුට දුන් දැයින් ඔහු වියදම් කළ යුතුය. අල්ලාහ් කිසිම ආත්මයකට ඔහු එයට දුන් දැය (අනුව) මිස බල නොකරනු ඇත. දුෂ්කරතාවකට පසුව පහසුවක් අල්ලාහ් (ශීඝ්‍රයෙන්) ඇති කරනු ඇත."/>
        <aya index="8" text="තවද එහි පරමාධිපතිගේ විධානයට හා ඔහුගේ 'රසූල්වරුන්ට' එරෙහිව කොතෙක්දෝ ගම්මාන( වැසි)යන් කැරලි ඇති කළහ. එබැවින් අපි එ(ම ක්‍රියාවලි)ය දැඩි ගිණුම් බැලීමකින් විමසුමට ලක් කළෙමු. තවද අපි එ(ම ගම්මාන)ය නින්දිත දඬුවමකින් දඬුවම් කළෙමු."/>
        <aya index="9" text="එබැවින් එහි (එනම් ඔවුන්ගේ) ක්‍රියාවේ අයහපත් විපාකය එය (එනම් ඔවුහු) රස වින්දහ. තවද එහි (එනම් ඔවුන්ගේ) ක්‍රියාවේ අවසානය අලාභ විය."/>
        <aya index="10" text="අල්ලාහ් ඔවුනට දැඩි දඬුවමක් පිළියෙල කර ඇත. එබැවින් විශ්වාස කළ නුවණැත්තවුනි, නුඹලා අල්ලාහ්ට බිය භක්තිමත් වවු. සැබැවින්ම අල්ලාහ් නුඹලා වෙත උපදෙසක් (අල් කුර්ආනය) පහළ කළේය."/>
        <aya index="11" text="(තවද) විශ්වාස කර යහකම් කරන්නන්ව අඳුරේ සිට ආලෝකය කරා පිටතට ගෙන ඒම පිණිස (සත්‍යය) පැහැදිලි කරන්නා වූ අල්ලාහ්ගේ ආයතයන් නුඹලා හට පාරායනය කරන්නා වූ 'රසූල්වරයෙකු' (අල්ලාහ් යැව්වේය). තවද කවරෙකු අල්ලාහ්ව විශ්වාසකර යහකම් කරන්නේ ද ඔහු(අල්ලාහ්) ස්වර්ග උයන් වලට ඔහුව ඇතුළු කරවන්නේය. ඊට යටින් ගංගාවෝ ගලා බසිති. (ඔවුහු) එහි සදාතනිකයෝ වෙති. සැබැවින්ම අල්ලාහ් ඔහුට බොජුන් අලංකාර කර දෙන්නේය."/>
        <aya index="12" text="අල්ලාහ්, ඔහුමය අහස් සතක් හා මිහිතලයෙන් ද එලෙසම (සතක්) මැව්වේ. ඒවා අතර (ඔහුගේ) විධානය පහළ වන්නේය. (එසේ කරනුයේ) අල්ලාහ් සියලු දෑ කෙරෙහි අති බල සම්පන්න යැයි ද අල්ලාහ් සියලු දෑ කෙරෙහි ඥානයෙන් සර්ව ප්‍රකාර යැයි ද නුඹලා දැන ගැනීම පිණිසය."/>
    </sura>
    <sura index="66" name="">
        <aya index="1" text="'නබිවරය' නුඹගේ භාර්යාවන්ගේ තෘප්තිය උදෙසා අල්ලාහ් නුඹට අනුමත කළ දෑ නුඹ (වෙත) තහනම් කර ගනුයේ මන්ද? තවද අල්ලාහ් අති ක්ෂමාශීලීය. පරම කරුණාභරිතය."/>
        <aya index="2" text="සැබැවින්ම අල්ලාහ් නුඹලාගේ දිවුරුමෙන් (පාප ශෝධනය කර) නිදහස් වීම(ට වන්දි ගෙවීමේ පිළියමක්) නුඹලාට නියම කර ඇත. තවද අල්ලාහ් නුඹලාගේ ආරක්ෂකයාය. තවද ඔහු සර්වඥය සර්ව ප්‍රඥාවන්තය."/>
        <aya index="3" text="තවද නබිවරයා තමන්ගේ භාර්යාවන්ගෙන් කෙනෙකු වෙත රහසින් කළ ප්‍රකාශය (නුඹ සිහිපත් කරවු). එබැවින් ඇය එය (තවත් බිරියකට) දන්වා පසුව එය අල්ලාහ් ඔහුට(නබිවරයාට) හෙළි දරවු කළ කල්හි ඔහු ඉන් සමහරක් දන්වා තවත් සමහරක් මග හැරියේය. පසුව ඒ පිළිබඳව ඔහු ඇයට දැන් වූ කල්හි 'කවරෙකු නුඹට මෙය දැන්වූයේ දැ?'යි ඇය විමසුවාය. 'සර්වඥ අභිඥානවන්තයා මට දැන්වූයේ යැ'යි ඔහු පැවසුවේය."/>
        <aya index="4" text="(නබිවරයාගේ භාර්යාවන් වන) නුඹලා දෙදෙනා අල්ලාහ් වෙත පශ්චාත්තාප වූයේ නම් (නුඹලාට එය යහපතකි. මක්නිසාදයත්) සැබැවින්ම නුඹලා දෙදෙනාගේ හදවත් යහමගින් නිකමව ගොස් ඇත. තවද ඔහුට(නබිවරයාට) එරෙහිව නුඹලා එකිනෙකාට සහය වූයේ නම් එවිට සැබැවින්ම අල්ලාහ්මය ඔහුගේ උපකාරකයා වන්නේ. තවද 'ජීබ්රීල්' ද විශ්වාසිකයින්ගෙන් සැදැහැමියන් ද මේ සියල්ලට පසු 'මලක්වරුන්' ද උපකාරකයන් වන්නෝ."/>
        <aya index="5" text="ඔහු නුඹලාව දික්කසාද කළේ නම් නුඹලාට වඩා යහපත් මුස්ලිම් වූ විශ්වාස වන්ත වූ භක්තිමත් වූ පශ්චාත්තාප වූ නැමදුමෙහි අචල වූ උපවාසයේ නියැළෙන්නා වූ වැන්දඹු වූ හා කන්‍යා වූ ස්ත්‍රීන් භාර්යාවන් වශයෙන් ඔහුගේ පරමාධිපති ඒ වෙනුවට ඔහුට ලබා දිය හැක."/>
        <aya index="6" text="විශ්වාස කළවුනි, නුඹලාව ද නුඹලාගේ පවුලේ අය ද (නිරා) ගින්නෙන් ආරක්ෂා කර ගනිවු. එ(ම ගින්නෙ)හි ඉන්ධන මිනිසුන් හා ගල් වේ. එය මත රළු වූ දරුණු මලක්වරුන් සිටිති. අල්ලාහ් ඔවුන්ට විධානය කළ දැයට ඔවුහු පිටුනොපාන අතර ඔවුන්ට විධානය කරනු ලබන (සියලු) දෑ ඔවුහු ඉටු කරති."/>
        <aya index="7" text="ප්‍රතික්ෂේප කළවුනි, අද දින (විනිශ්චය දින) නුඹලා නිදහසට කරුණු ඉදිරිපත් නොකරවු. නුඹලාට ප්‍රතිඵල දෙනු ලබනුයේ නුඹලා කරමින් සිටි දෑටමය."/>
        <aya index="8" text="විශ්වාස කළවුනි, නුඹලා (පිවිතුරු වූ) අව්‍යාජ පශ්චාත්තාපයකින් අල්ලාහ් වෙත (හැරී) පශ්චාත්තාප වවු. නුඹලාගේ පරමාධිපති නුඹලාගේ දුෂ්ටකම් නුඹලාගෙන් ක්ෂමා කර ස්වර්ග උයන් වලට නුඹලාව ඇතුළු කර විය හැක. ඊට යටින් ගංගාවෝ ගලා බසිති. එදින අල්ලාහ් 'නබිවරයාව' ද ඔහු සමග විශ්වාස කළවුන්ව ද අවමන් නොකරන්නේය. ඔවුන්ගේ ආලෝකය ඔවුන් ඉදිරිපිට ද ඔවුන්ගේ (ක්‍රියා ලේඛන මගින්) දකුණු අත් වලට ශීඝ්‍රයෙන් ගමන් කරයි. (එවිට) 'අපගේ පරමාධිපතියාණනි, අපගේ ආලෝකය අපට පරිපූර්ණ කරනු මැනව. තවද අපව ක්ෂමා කරනු මැනව. සැබැවින්ම ඔබ සියලු දෑ කෙරෙහි අති බලසම්පන්න යැ'යි ඔවුහු පවසති."/>
        <aya index="9" text="නබිවරය, ප්‍රතික්ෂේපකයින් හා ආත්ම වංචනිකයින් සමග ජිහාද්(ප්‍රයත්නය) කරවු. තවද ඔවුන් කෙරෙහි දැඩිව සිටිවු. ඔවුන්ගේ (අවසන්) ලැගුම් ගන්නා ස්ථානය නිරයයි. තවද (ඔවුන්) අවසානයේ යොමු වන ස්ථානය කෙතරම් නින්දනීය ද?"/>
        <aya index="10" text="අල්ලාහ් ප්‍රතික්ෂේප කළවුන්ට 'නූහ්ගේ' භාර්යාව හා 'ලූත්ගේ' භාර්යාව උපමා කළේය. මොවුන් දෙදෙනා අපගේ ගැත්තන් අතුරින් සැදැහැමි ගැත්තන් දෙදෙනෙකු යටතේ(විවාහ වී) සිටියෝය. නමුත් මොවුන් දෙදෙනා ඔවුන්ට(තම සැමියන්ට) ද්‍රෝහිකම් කළෝය. එබැවින් ඔවුන් අල්ලාහ්ගෙන් වූ කිසිදු උපකාරයක් මොවුන්ට(තම භාර්යාවන්ට) කරන්නට නොහැකි විය. තවද &quot;නුඹලා දෙදෙනා ඇතුළුවන්නන් සමග (නිරා) ගින්නට ඇතුළු වවු&quot; යැයි (එම භාර්යාවන්ට) පවසනු ලැබීය.-"/>
        <aya index="11" text="තවද අල්ලාහ් විශ්වාස කළවුන්ට 'ෆිර්අවුන්ගේ' භාර්යාව උපමා කළේය. ඇය &quot;මාගේ පරමාධිපතියාණනි, ඔබ අබියස මට ස්වර්ගයේ නිවසක් තනා දෙනු මැනව. තවද ෆිර්අවුන්ගෙන් ද ඔහුගේ ක්‍රියාවන්ගෙන් ද මා නිදහස් කරනු මැනව. තවද අපරාධකාර පිරිසගෙන් ද මා නිදහස් කරනු මැනවැ&quot;යි පැවසූ අවස්ථාව (සිහිපත් කරවු)."/>
        <aya index="12" text="තවද තමන්ගේ රහස් පෙදෙස(කන්‍යා භාවය) ආරක්ෂාකර ගත් 'ඉම්රාන්ගේ' දියණිය වූ 'මර්යම්ව' ද (විශ්වාස කළවුන්ට ඔහු උපමා කළේය). අපි අපගේ රූහයෙන්එහි(ඇය තුළ) පිඹුවෙමු. ඇය තමන්ගේ පරමාධිපතිගේ වදන් ද ඔහුගේ ධර්ම පුස්තකයන් ද සත්‍යය කළාය. තවද ඇය (අල්ලාහ්ට) භක්තිමත් වූවන් අතුරින් කෙනෙකු වූවාය."/>
    </sura>
    <sura index="67" name="">
        <aya index="1" text="කවරෙකුගේ අතෙහි ආධිපත්‍යය ඇත්තේ ද ඔහු අති උත්කෘෂ්ටය. තවද ඔහු සියලු දෑ කෙරෙහි අති බලසම්පන්නය."/>
        <aya index="2" text="ඔහු නුඹලාව, නුඹලා අතුරින් කවරෙකු ක‍්‍රියාවෙන් උතුම් ද යන්න පිරික්සනු පිණිස ඔහු මරණය හා ජීවිතය නිර්මාණය කළේය. තවද ඔහු අති බලසම්පන්නය අති ක්ෂමාශීලීය."/>
        <aya index="3" text="ඔහු අහස් හත එක උඩ එක නිර්මාණය කළේය. පරම කරුණාභරිතයාගේ මැවීම්හි පරස්පරභාවයක් නුඹ නොදකින්නෙහිය. එහෙයින් නුඹගේ බැල්ම නැවත යොමු කරවු. (එහි) කිසියම් පැල්මක් නුඹ දකින්නෙහි ද? ("/>
        <aya index="4" text=") පසුව ද (නුඹගේ) බැල්ම දෙවතාවක් යොමු කරවු. (නුඹගේ) බැල්ම වෙහෙසට පත් වූ තත්ත්වයෙන් අවමානයෙන් යුතුව නුඹ වෙතම නැවත හැරී එන්නේය."/>
        <aya index="5" text="සැබැවින්ම අප (මිහිතලයට) සමීප වූ අහස, පහන්(තාරුකාවන්) මගින් අලංකාර කර ඇත්තෙමු. අප ඒවා ෂෙයිතාන්වරුන්ට විසි කරනු ලබන දෑ ලෙස නිර්මාණය කර ඇත්තෙමු. ඔවුනට දලු ලා ඇවිළෙන ගින්නෙහි දඬුවම අපි සකස් කර ඇත්තෙමු."/>
        <aya index="6" text="තම පරමාධිපතිව ප‍්‍රතික්ෂේප කළවුන්ට නිරයේ දඬුවම ඇත. (ඔවුහු) අවසානයේ යොමු වන ස්ථානය කෙතරම් නින්දනීය ද,"/>
        <aya index="7" text="එහි ඔවුන් විසි කරනු ලබන විට පිළිකුල් හඬක් ඔවුහු ශ‍්‍රවණය කරති. තවද එය උතුරා නටමින් පවතී."/>
        <aya index="8" text="එය කෝපයෙන් පිපිරී යාමට තැත් කරයි. එහි කණ්ඩායමක් විසිකරනු ලබන සෑම විටකම &quot;(නබිවරුන් අතුරින්) අවවාද කරන්නෙකු නුඹලා වෙත නොපැමිණියේ දැ?&quot;යි (නිරයේ) භාරකරුවෝ එහි ඔවුන්ගෙන් විමසති."/>
        <aya index="9" text="&quot;එසේ නොව අවවාද කරන්නා සැබැවින්ම අප වෙත පැමිණියේය. නමුත් අපි (එම අවවාද කරන රසූල්වරුන්ව) අසත්‍යය කළෙමු. තවද 'අල්ලාහ් කිසිවක් පහළ කළේ නැත. තවද නුඹලා මහත් මුළාවෙහි මිස (අන් කිසිවක) නැතැ'යි අපි (ඔවුනට) පැවසුවෙමු&quot; යැයි ඔවුහු පවසති."/>
        <aya index="10" text="තවද &quot;අප සවන් දුන්නේ නම් හෝ අවබෝධ කරගත්තේ නම් හෝ අපි දලු ලා ඇවිළෙන ගින්නේ සගයින් නොවෙමු&quot; යැයි ද ඔවුහු පවසති."/>
        <aya index="11" text="එබැවින් ඔවුහු තමන්ගේ පාපයන් පිළිගනිති. එහෙයින් දලු ලා ඇවිළෙන ගින්නේ සගයින් (අල්ලාහ්ගේ කරුණාවෙන්) දුරස් ය!"/>
        <aya index="12" text="සැබැවින්ම දෑසට නොපෙනෙන ඔවුන්ගේ පරමාධිපතිට බියවන්නන් හට සමාව ද මහත් වේතනයක් ද ඇත."/>
        <aya index="13" text="නුඹලාගේ ප‍්‍රකාශය රහසිගතව කළ ද නැතහොත් ප‍්‍රසිද්ධියේ කළ ද සැබැවින්ම ඔහු සිත් තුළ ඇති දෑ පිළිබඳව සර්වඥය."/>
        <aya index="14" text="ඔහු අති සියුම් ඥානීව හා අභිඥානවන්තව සිටිය දී (සියල්ල) නිර්මාණය කළ ඔහු (නුඹලාගේ රහස්) නොදන්නේ ද?"/>
        <aya index="15" text="මිහිතලය නුඹලාට යටත් ලෙස සකස් කළේ ඔහුමය. එබැවින් නුඹලා එහි(මිහිතලයෙහි) ප‍්‍රදේශයන්හි ගමන් කරවු. තවද ඔහුගේ ආහාරයෙන් අනුභව කරවු. තවද (අවසානයේ නුඹලාව) එක්රැස් කරනු ලබනුයේ ඔහු වෙතමය.-"/>
        <aya index="16" text="කවරෙකුගේ ආධිපත්‍යය අහසේ තිබෙන්නේ ද ඔහු නුඹලාව පොළොවට ගිල්වීම පිළිබඳව නුඹලා නිර්භයව සිටින්නෙහු ද? එසැණින් එය දෙදරා යනු ඇත."/>
        <aya index="17" text="එසේ නොමැති නම් කවරෙකු අහසේ සිටින්නේ ද ඔහු නුඹලා වෙත ගල් සහිත කුණාටුවක් යැවීම පිළිබඳව නුඹලා නිර්භයව සිටින්නෙහු ද? එවිට මාගේ අවවාදය කෙලෙස දැ?යි නුඹලා දැන ගනු ඇත."/>
        <aya index="18" text="තවද (මක්කා වාසීන් ප‍්‍රතික්ෂේපකයින් වන) ඔවුනට පෙර වූවන් ද සැබැවින්ම අසත්‍ය කළෝය. එවිට මාගේ (දඬුවමින් වූ) නින්දාව කෙසේ වී ද?"/>
        <aya index="19" text="පියාපත් විහිදුවමින් ද හකුළුවමින් ද ඔවුනට ඉහළින් පියාඹන පක්ෂීන් ඔවුහු නොදුටුවෝ ද? පරම කරුණාභරිත (අල්ලාහ්) හැර (අන් කිසිවෙකු) උන්ව රඳවා ගෙන නොමැත. සැබැවින්ම ඔහු සියලු දෑ පිළිබඳව සුපරික්ෂාකාරීය."/>
        <aya index="20" text="පරම කරුණාභරිත (අල්ලාහ්) හැර නුඹලාට උදව් කිරීමට නුඹලා වෙනුවෙන් වූ සේනාවක් සිටී ද?ප‍්‍රතික්ෂේපකයින් මුළාවෙහි මිස (අන් කිසිවක) නොමැත."/>
        <aya index="21" text="නමුත් ඔහු තම ජීවන සම්පත් (මිනිසාට) අත්හිට වූයේ නම් නුඹලාට ජීවනෝපාය සපයන්නේ කවරෙකු ද? නමුත් උඩඟුකමෙහි ද (සත්‍යයෙන්) දුරස්ව යෑමෙහි ද ඔවුහු නියැළී සිටින්නෝය."/>
        <aya index="22" text="එහෙයින් යහමගෙහි සිටින්නේ තම මුණින් වැටී ගමන් කරන්නා ද? එසේත් නොමැති නම්, නිසි මගෙහි ඍජුව ගමන් කරන්නා ද?-"/>
        <aya index="23" text="&quot;නුඹලාව නිර්මාණය කර නුඹලාට ශ‍්‍රවණ ද දෘෂ්ටි ද හදවත් ද ඇති කළේ ඔහුමය. නුඹලා කෘතඥ වනුයේ අල්ප මාත‍්‍රයකි&quot; යැයි (නබිවරය,) පවසවු."/>
        <aya index="24" text="&quot;නුඹලාව මිහිතලයේ අධික ලෙසින් ව්‍යාප්ත කළේ ඔහුමය. තවද නුඹලාව (අවසානයේ) එක්රැස් කරනු ලබනුයේ ඔහු වෙතමය&quot; යැයි පවසවු."/>
        <aya index="25" text="තවද &quot;නුඹලා සත්‍යවන්තයින් වන්නේ නම් මෙම ප‍්‍රතිඥාව (සිදු වනුයේ) කවදා දැ?&quot;යි (ප‍්‍රතික්ෂේපකයින් වන) ඔවුහු විමසති."/>
        <aya index="26" text="&quot;සැබැවින්ම දැනුම අල්ලාහ් සතුය. තවද සැබැවින්ම මම පැහැදිලි අවවාද කරන්නෙකු පමණි&quot; යැයි (නබිවරය,) නුඹ පවසවු."/>
        <aya index="27" text="නමුත් ඔවුන් එය (ප‍්‍රතිඥාව) ඉතා සමීපයෙන් දකින විට ප‍්‍රතික්ෂේපකයින්ගේ මුහුණු අසීරුතාවට පත් වනු ඇත. තවද &quot;නුඹලා කවර දෙයක් පිළිබඳව තර්ක කරමින් සිටියේ ද එය මෙයයි&quot; යැයි (ඔවුනට) පවසනු ලැබේ."/>
        <aya index="28" text="(නුඹලා ප‍්‍රිය කරන පරිදි) &quot;මා හා මා සමග වූවන් අල්ලාහ් විනාශ කළේ නම් හෝ (අප ප‍්‍රිය කරන පරිදි) අපහට ඔහු කරුණාව දැක්වූයේ නම් හෝ (කෙසේ වෙතත්) වේදනීය දඬුවමින් ප‍්‍රතික්ෂේප කරන්නන් ආරක්ෂා කරනුයේ කවරෙකු දැ?යි නුඹලා සිතා (නො)බැලුවෙහු දැ?&quot;යි පවසවු."/>
        <aya index="29" text="&quot;ඔහු පරම කරුණාභරිතය. අපි ඔහුවම විශ්වාස කළෙමු. තවද අපි ඔහු වෙතම (සියල්ල) භාර කළෙමු. එබැවින් පැහැදිලි මුළාවෙහි සිටින්නේ කවරෙකු දැ?යි නුඹලා මතු දැන ගන්නෙහු යැ&quot;යි පවසවු."/>
        <aya index="30" text="&quot;නුඹලාගේ ජලය සිඳී ගියේ නම් එවිට උණන ජලය නුඹලා වෙත ගෙන එනුයේ කවරෙකු ද යන්න නුඹලා සිතා (නො)බැලුවෙහු දැ?&quot;යි පවසවු."/>
    </sura>
    <sura index="68" name="">
        <aya index="1" text="නූන්. පෑන මත ද ඔවුන් සටහන් කරන දෑ මත ද දිවුරමින්."/>
        <aya index="2" text="(නබිවරය,) නුඹ නුඹගේ පරමාධිපතිගේ භාග්‍යය හේතුවෙන් උන්මත්තකයෙකු නොවේ."/>
        <aya index="3" text="සැබැවින්ම නුඹට අවසන් නොවන ප‍්‍රතිඵලයක් ඇත."/>
        <aya index="4" text="තවද සැබැවින්ම නුඹ අතිශ්‍රේෂ්ඨ ගුණාංගයන් මතය."/>
        <aya index="5" text="නුඹලා අතුරින් කවරෙකු (බුද්ධිමය) ව්‍යාකූලත්වයේ සිටින්නේ දැ?යි සැබැවින්ම නුඹ මතු දකිනු ඇත. තවද ඔවුන් ද දකිනු ඇත."/>
        <aya index="7" text="සැබැවින්ම නුඹගේ පරමාධිපති වන ඔහු ඔහුගේ මාර්ගයෙන් නොමග ගිය අය පිළිබඳව මැනවින් දන්නාය. තවද ඔහු යහමග ලැබූ අය ගැන ද මැනවින් දන්නාය."/>
        <aya index="8" text="එබැවින් අසත්‍යය කරන්නන්ට නුඹ අවනත නොවවු."/>
        <aya index="9" text="නුඹ (ඔවුනට) ලිහිලක් දුන්නේ නම්, එවිට ඔවුන් ද නුඹට ලිහිලක් දෙන්නට ප‍්‍රිය කරති."/>
        <aya index="10" text="තවද අධික ලෙස දිවුරන නින්දිත කිසිවෙකුට නුඹ අවනත නොවවු."/>
        <aya index="11" text="අධික ලෙස කේලාම් කියන, අධික ලෙස ඕපාදූප කියමින් ඇවිදින,"/>
        <aya index="12" text="අධික ලෙස යහපත වළක්වන, සීමාව ඉක්මවා යන, අධික ලෙස පාපයන් කරන,"/>
        <aya index="13" text="දරුණු සිතක් ඇති, එයට අමතරව අපකීර්තියට ලක් වූ (ඔහුට නුඹ අවනත නොවවු)."/>
        <aya index="14" text="ධනය හා පිරිමි දරුවන් හි අයෙකු වූ නිසාවෙන්ම (ඔහුට නුඹ අවනත නොවවු)."/>
        <aya index="15" text="ඔහු වෙත අපගේ වදන් පාරායනා කරනු ලබන විට '(මේවා) පෙර විසූ අයගේ වෘත්තාන්තය' යැයි ඔහු පවසන්නේය."/>
        <aya index="16" text="අපි මතුවට ඔහුට හොම්බ මත කැලැලක් ඇති කරන්නෙමු."/>
        <aya index="17" text="උද්‍යානයේ හිමිකරුවන් අප පිරික්සුවාක් මෙන් (මක්කා වැසියන් වන) මොවුන්ව ද සැබැවින්ම අපි පිරික්සුවෙමු. &quot;උදෑසන අපි අස්වනු නෙළා ගනිමු&quot;යි ඔවුන් දිවුරා ප‍්‍රකාශ කළ කල්හි."/>
        <aya index="18" text="එවිට ඔවුහු ('ඉන්ෂා අල්ලාහ්' යැයි පවසමින්) වෙන් කර නොපැවසූහ."/>
        <aya index="19" text="එබැවින් ඔවුන් නිදා සිටියදී එය(උද්‍යානය) නුඹගේ පරමාධිපතිගෙන් වූ වැටලීමක් වටලා ගත්තේය."/>
        <aya index="20" text="එහෙයින් උදෑසනෙහි එය (ඝනඳුර මෙන් කළු පැහැති අළු බවට පත් වී) නෙළන ලද දෑ මෙන් විය."/>
        <aya index="21" text="එබැවින් උදෑසන ඇති වූ කල්හි ඔවුහු එකිනෙකා කැඳවා ගත්හ.-"/>
        <aya index="22" text="&quot;නුඹලා අස්වනු නෙළන්නන් වන්නේ නම් උදෑසනින්ම නුඹලාගේ කෙත කරා එවු&quot; යැයි (එකිනෙකා කැඳවා ගත්හ.)"/>
        <aya index="23" text="&quot;අද දින නුඹලා කෙරෙහි කිසිදු දුගියෙකු එයට ඇතුළු නොවිය යුතු යැ&quot;යි ඔවුන් එකිනෙකා අතර කසුකුසු ගාමින් ගියහ."/>
        <aya index="25" text="(දුගියන් වළකාලීමට හා අස්වනු නෙළා ගැනීමට) ශක්තිය ඇත්තවුන් ලෙස බලවත් අධිෂ්ඨානයෙන් යුතුව ඔවුහු උදෑසන පිටත් වී ගියහ."/>
        <aya index="26" text="නමුත් ඔවුහු එය දුටු විට &quot;සැබැවින්ම අප මංමුළා වී ඇතැ&quot;යි පැවසූහ."/>
        <aya index="27" text="(පසුව ඔවුන් මෙම කෙත තමන්ගේම යැයි වටහා ගත් නමුත් තම අස්වැන්න විනාශ කරනු ලැබ තිබුණි. එබැවින් ඔවුහු) &quot;එසේ නොව, (අස්වැනු නෙළීමෙන්) අප වළකනු ලැබූවන් වූයෙමු&quot; (යැයි පැවසූහ.)"/>
        <aya index="28" text="'මම නුඹලාට නොකීවෙම් ද? (දැනුදු) නුඹලා අල්ලාහ්ව පිවිතුරු නොකළ යුත්තේ මන් දැ?යි ඔවුන් අතුරින් මධ්‍යස්ථව කටයුතු කරන්නෙකු පැවසීය."/>
        <aya index="29" text="&quot;අපගේ පරමාධිපති පිවිතුරුය. සැබැවින්ම අපි අපරාධකාරයින් වූයෙමු&quot; යැයි ඔවුහු පැවසූහ."/>
        <aya index="30" text="පසුව ඔවුන් සමහරෙකු තවත් සමහරෙකු කෙරෙහි මුහුණලා සිට දොස් නගන්නෝය."/>
        <aya index="31" text="(අවසානයේ) &quot;අහෝ අපහට වූ විනාශය. සැබැවින්ම අපි සීමාව ඉක්මවූවන් වූයෙමු&quot; යැයි ඔවුහු පැවසූහ."/>
        <aya index="32" text="අපගේ පරමාධිපති ඒ වෙනුවට එයට වඩා යහපතක් අපහට දෙන්නට පුළුවන. සැබැවින්ම අපගේ පරමාධිපති වෙත අපි අපේක්ෂා කරන්නන් වෙමු&quot; (යැයි පැවසූහ.)"/>
        <aya index="33" text="මෙලෙසය (මෙලොව) දඬුවම වන්නේ. තවද මතු ලොව දඬුවම අති මහත්ය. ඔවුන් දැන සිටියේ නම්!"/>
        <aya index="34" text="සැබැවින්ම බියභක්තිකයින් හට, ඔවුන්ගේ පරමාධිපති අබියස පරම සොම්නසින් යුත් ස්වර්ගයන් ඇත."/>
        <aya index="35" text="එහෙයින් වැරදි කරන්නන්(ව පත් කළාක්) මෙන් අල්ලාහ්ට අවනතවන්නන්ව අපි පත් කරන්නෙමු ද? (එසේ නොකරන්නෙමු.)"/>
        <aya index="36" text="නුඹලාට කුමක් වූයේ ද? නුඹලා කෙසේ නම් තීරණය කරන්නෙහු ද?"/>
        <aya index="37" text="නැතහොත් නුඹලා එහි අධ්‍යයනය කරන ධර්ම පුස්තකයක් නුඹලා සතුව තිබේ ද?"/>
        <aya index="38" text="නුඹලා තෝරා ගන්නා දෑ සැබැවින්ම නුඹලාට එ(ම විනිශ්චය දිනයෙ)හි හිමි වනු ඇත."/>
        <aya index="39" text="නැතහොත් 'නුඹලා තීරණය කරන දෑ සැබැවින්ම නුඹලාට හිමිවනු ඇත' යන්නට (මළවුන්) නැගිටුවනු ලබන දිනය දක්වා පවතින අප සමග වූ ගිවිසුමක් නුඹලා සතුව තිබේ ද?"/>
        <aya index="40" text="&quot;ඒ කෙරෙහි ඔවුන් අතුරින් වගකීම් දරන්නා කවුරුන් ද&quot; යන්න (නබිවරය,) ඔවුන්ගෙන් විමසවු."/>
        <aya index="41" text="නැතහොත් ඔවුනට හවුල්කරුවන් සිටිත් ද? එසේනම් ඔවුන් සත්‍යවාදීන්ව සිටියේ නම් තමන්ගේ හවුල්කරුවන් කැටුව පැමිණෙත්වා!"/>
        <aya index="42" text="&quot;සාක්&quot; නිරාවරණය කරනු ලැබ 'සුජූද්' කිරීම පිණිස ඔවුන්ව කැඳවනු ලබන දින (සිහිපත් කරවු.) ඔවුහු (ඒ සඳහා) හැකියාව නොලබති.-"/>
        <aya index="43" text="ඔවුන්ගේ බැල්ම පහත හෙළූ තත්ත්වයේ අවමානය ඔවුන් වෙළා ගනු ඇත. සැබැවින්ම ඔවුන් යහපත් තත්ත්වයක සිටිය දී (මෙලොව) 'සුජූද්' කිරීම පිණිස කැඳවනු ලබන්නන්ව සිටියහ."/>
        <aya index="44" text="එබැවින් (නබිවරය,) මේ පුවත (අල් කුර්ආනය) අසත්‍යය කරන්නන්ව (අල්ලාහ් වන) මා සමග අත්හරිවු. ඔවුන් නොදන්නා පරිදි ඔවුන් පියවරෙන් පියවර (විනාශය කරා) ගෙන යන්නෙමු."/>
        <aya index="45" text="මම ඔවුනට අවකාශය ලබා දෙන්නෙමි. මාගේ සැලැස්ම ඉතා ස්ථිරය."/>
        <aya index="46" text="නැතහොත් නුඹ ඔවුන්ගෙන් කිිසියම් වේතනයක් ඉල්ලා සිටින්නේ ද? එමගින් ඔවුන් ණයෙන් බරිත වූවෝ ද?"/>
        <aya index="47" text="නැතහොත් ගුප්ත(වූ ඥාන)ය ඔවුන් වෙත තිබෙන්නේ ද? ඔවුන් (එය) සටහන් කරන්නෙහු ද?"/>
        <aya index="48" text="එහෙයින්, නුඹ නුඹගේ පරමාධිපතිගේ විනිශ්චය පිළිබඳව ඉවසිලිමත් වවු. (නබිවරය,) නුඹ මත්ස්‍යාගේ සගයා ('යූනුස්') මෙන් නොවවු. ඔහු (මත්ස්‍යාගේ කුසෙහි) පීඩාවට පත් වී සිටිය දී ඔහු (අල්ලාහ්ව) ඇමතූ අවස්ථාව සිහිපත් කරවු."/>
        <aya index="49" text="ඔහුගේ පරමාධිපති වෙතින් ඔහු වෙත (නිඃමත්)දායාදයක් පහළ නොවූයේ නම් ඔහු අවමානයට ලක් වූවෙකු ලෙස එළියට විසි කරනු ලබනු ඇත."/>
        <aya index="50" text="එබැවින් ඔහුගේ පරමාධිපති ඔහුව තෝරා ගත්තේය. තවද ඔහුව දැහැමියන් අතුරින් ඔහු පත් කළේය."/>
        <aya index="51" text="සැබැවින්ම ප‍්‍රතික්ෂේප කළවුන් මෙම උපදේශය (අල් කුර්ආනය) සවන් දීමේ දී තමන්ගේ බැල්මෙන් නුඹ ලිස්ස වීමට තැත් කරන්නේය. තවද &quot;මොහු සැබැවින්ම උන්මත්තයෙකු යැ&quot;යි ඔවුහු පවසන්නෝය."/>
        <aya index="52" text="එය ලෝ වැසියන්ට උපදේශයක් මිස නැත."/>
    </sura>
    <sura index="69" name="">
        <aya index="1" text="අල් හාක්කා (නියත සිදුවීම)"/>
        <aya index="2" text="අල් හාක්කා යනු කුමක් ද?"/>
        <aya index="3" text="'අල් හාක්කා' යනු කුමක් දැ?යි නුඹව දැනුවත් කළේ කුමක් ද?"/>
        <aya index="4" text="'සමූද්' හා 'ආද්' ප‍්‍රජාවන් කම්පනයට පත් වන (එම නියත) සිදුවීම අසත්‍යය කළහ."/>
        <aya index="5" text="එබැවින් 'සමූද්' ප‍්‍රජාව නම් සීමාවන් ඉක්මවා ගිය මහා හඬකින් ඔවුන් විනාශයට පත් කරවනු ලැබූහ."/>
        <aya index="6" text="එමෙන්ම 'ආද්' ප‍්‍රජාව පිළිබඳව (සඳහන් කරන්නේ) නම් ඔවුහුදැඩි (මොර හඬකින් යුත්) සීත කුණාටුවකින් විනාශයට පත් කරවනු ලැබූහ."/>
        <aya index="7" text="එය රාත‍්‍රී හතක් හා දහවල් අටක් ඔවුන් කෙරෙහි ඔහු(අල්ලාහ්) අඛණ්ඩව ක‍්‍රියාත්මක කෙරෙව්වේය. එම ප‍්‍රජාව එහි වැටුණු බොල් ඉඳි කඳන් මෙන් වැටී සිටිනු නුඹ දකිනු ඇත."/>
        <aya index="8" text="එබැවින් (නබිවරය,) ඔවුන්ගෙන් ඉතිරි වූ කිසිවෙකු නුඹ දකින්නෙහි ද?"/>
        <aya index="9" text="'ෆිර්අවුන්' ද ඔහුට පෙර සිටියවුන් ද උඩු යටිකුරුව පෙරළනු ලැබූ ප‍්‍රදේශයන්ට අයත් (ලූත්) 'නබිවරයාගේ' අය ද පාප ක‍්‍රියාවන් සමඟ පැමිණියහ."/>
        <aya index="10" text="තවද ඔවුහු ඔවුන්ගේ පරමාධිපතිගේ 'රසූල්වරයාට' පිටුපෑහ. එබැවින් ඉතා දැඩි ග‍්‍රහණයකින් ඔහු(පරමාධිපති) ඔවුන්ව ග‍්‍රහණය කළේය.-"/>
        <aya index="11" text="('නූහ්' නබිවරයාගේ සමයේ) ජලය පිටාර ගැලූ විට, නුඹලාව අපි නැවෙහි ඉසිලීමු."/>
        <aya index="12" text="නුඹලාට අප එය පාඩමක් ලෙස පත් කිරීම පිණිස ද ධාරණය කරන්නා වූ කන එ(ම ඉතිහාස)ය ධාරණය කිරීම පිණිස ද (අපි එසේ කළෙමු.)"/>
        <aya index="13" text="'සූර්' නම් හොරණෑව එක් පිඹුමකින් පිඹිනු ලබන විට."/>
        <aya index="14" text="මහ පොළොව හා කඳු ඔසවනු ලැබ ඒ දෙක දැඩි ලෙස එක්වරකින් සුනුවිසුණු කරනු ලබන විට,"/>
        <aya index="15" text="එදින සිදුවීම සිදුවනු ඇත."/>
        <aya index="16" text="අහස පැළී යනු ඇත. එවිට එය එදින බලහීනව පවතී."/>
        <aya index="17" text="'මලක්වරුන්' එහි(අහසෙහි) පැති වල සිටිති. එදින නුඹගේ පරමාධිපතිගේ 'අර්ෂය' (මලක්වරුන්) අට දෙනෙකු තමන්ට ඉහළින් උසුලා ගෙන සිටිති."/>
        <aya index="18" text="එදින නුඹලා (විනිශ්චය සඳහා) ඉදිරිපත් කරනු ලබන්නෙහුය. සැඟවුණු කිසිවක් (එදින) නුඹලාගෙන් නොසැඟ වේ."/>
        <aya index="19" text="එවිට කවරෙකුගේ සුරතෙහි තම කි‍්‍රයා ලේඛනය පිරිනමනු ලබන්නේ ද ඔහු පිළිබඳව නම්, ඔහු &quot;මෙන්න මාගේ පොත කියවවු. තවද සැබැවින්ම මම මාගේ ගණනය නිසැකවම මුණගැසෙනු ඇතැයි (මෙලොවෙහි) ස්ථිරවම දැන සිටියෙමි&quot; යැයි (ඔහුගේ සගයින්ට) පවසයි."/>
        <aya index="21" text="එබැවින් ඔහු තෘප්තිමත් ජීවිතයකය."/>
        <aya index="22" text="උසස් වූ (ස්වර්ග) උයනෙහිය."/>
        <aya index="23" text="එහි (පලතුරු) පොකුරු සමීපව ඇත."/>
        <aya index="24" text="(මෙලොව ජීවිතයේ) ගත වූ දිනයන්හි නුඹලා පෙරටු කළ දෑ හේතුවෙන් &quot;නුඹලා ප‍්‍රීතියෙන් අනුභව කරවු. තවද පානය කරවු.&quot; (යැයි පවසනු ලැබේ.)-"/>
        <aya index="25" text="තවද කවරෙකුගේ වමතෙහි තම කි‍්‍රයා ලේඛනය පිරිනමනු ලබන්නේ ද ඔහු පිළිබඳව නම් ඔහු මෙසේ පවසයි. &quot;අහෝ! මට මාගේ ලේඛනය පිරිනමනු නොලැබුවා නම්,"/>
        <aya index="26" text="මාගේ ගණනය කුමක් දැ'යි මා නොදැන සිටියා නම්"/>
        <aya index="27" text="අහෝ! එය(මරණය) මාගේ අවසන් තීන්දුව වූවා නම්!"/>
        <aya index="28" text="මාගේ ධනය මට (කිසිම) ප‍්‍රයෝජනයක් ගෙන නොදුන්නේය."/>
        <aya index="29" text="මාගේ බලය මා වෙතින් විනාශ වී ගියේය.&quot;"/>
        <aya index="30" text="(එවිට) &quot;ඔහුව ග‍්‍රහණය කරවු. ඔහුට විලංගු ද දමවු."/>
        <aya index="31" text="පසුව ඔහුව නිරා ගින්නෙහි (ඇතුළු කර) දවාලවු."/>
        <aya index="32" text="පසුව දිග රියන් හැත්තෑවක් වූ දම්වැලක් තුළ ඔහුව (ඇද)බැඳ දමවු&quot; (යැයි 'මලක්වරුන්ට' අණ කරනු ලැබේ.)"/>
        <aya index="33" text="සැබැවින්ම ඔහු අති මහත් වූ අල්ලාහ්ව විශ්වාස කරන්නෙකු නොවීය."/>
        <aya index="34" text="තවද දිළින්දන්ට ආහාර සැපයීම පිණිස ඔහු (අන් අය) දිරි නොගැන්වීය."/>
        <aya index="35" text="එබැවින් ඔහුට අද දින කිසිම සමීපතයෙකු මෙහි නොමැත."/>
        <aya index="36" text="තවද සැරව හැර වෙනත් ආහාරක් ද නොමැත."/>
        <aya index="37" text="(පාපකාරී) වැරදි ක‍්‍රියා කළවුන් මිස(අන් කිසිවෙකු) එය අනුභව නොකරනු ඇත."/>
        <aya index="38" text="නුඹලා බලනා දෑ මත මම දිවුරමි."/>
        <aya index="39" text="තවද නුඹලා නොබලනා දෑ මත ද (දිවුරමි.)"/>
        <aya index="40" text="සැබැවින්ම එය(අල් කුර්ආනය) ගෞරවාන්විත වූ දූතයෙකුගේ වදනය."/>
        <aya index="41" text="තවද එය කවියෙකුගේ වදනක් නොවේ. (නමුත් මෙයින්) අල්පයකි නුඹලා විශ්වාස කරනුයේ."/>
        <aya index="42" text="(එය) ශාස්ත‍්‍රකරුවෙකුගේ වදනක් ද නොවේ. (නමුත්) අල්පයකි නුඹලා මෙනෙහි කරනුයේ."/>
        <aya index="43" text="(එය) ලෝ වැසියන්ගේ පරමාධිපතිගෙන් පහළ කරන ලද්දකි."/>
        <aya index="44" text="ඔහු(නබිවරයා) අප කෙරෙහි ඇතැම් වදන් ගොතා පැවසුවේ නම්,"/>
        <aya index="45" text="ඔහුව අපි සුරතින් ග‍්‍රහණය කරන්නෙමු.-"/>
        <aya index="46" text="පසුව ඔහුගේ ජීව ධමනිය කපා දමන්නෙමු."/>
        <aya index="47" text="එබැවින් (අප ඔහුට දඬුවම් කිරීමට සිතුවේ නම්) නුඹලා අතුරින් කිසිවෙකු (එයින්) ඔහුව වළක්වන්නන් නොවන්නෝය."/>
        <aya index="48" text="සැබැවින්ම එය(අල් කුර්ආනය) බිය භක්තිකයින්ට මෙනෙහි කරන්නකි."/>
        <aya index="49" text="නුඹලා අතුරින් (එය) අසත්‍යය කරන්නන් සිටින බව සැබැවින්ම අපි දන්නෙමු."/>
        <aya index="50" text="සැබැවින්ම එය ප‍්‍රතික්ෂේප කළවුන්ට දැඩි පසුතැවිල්ලකි."/>
        <aya index="51" text="සැබැවින්ම එය ස්ථීර වූ සත්‍යයකි."/>
        <aya index="52" text="එබැවින් අති මහත් වූ නුඹගේ පරමාධිපතිගේ නාමය තස්බීහ්(සුවිශුද්ධ) කරවු."/>
    </sura>
    <sura index="70" name="">
        <aya index="1" text="සිදුවීමට (නියමිතව) ඇති දඬුවම පිළිබඳව විමසන්නෙකු විමසුවේය."/>
        <aya index="2" text="ප‍්‍රතික්ෂේපකයින්ට එය(දඬුවම) වළක්වන්නෙකු නැත."/>
        <aya index="3" text="(එය) මආරිජ්(අරෝහණ තලයන්)හි හිමිකරු වන අල්ලාහ් වෙතිනි."/>
        <aya index="4" text="(එනම්) 'මලක්වරුන්' හා රූහ්('ජිබ්රීල්') ඔහු වෙත ආරෝහණය වෙති. (එය) එක් දිනක(සිදුවන්නක්)ය. එහි(කාල) ප‍්‍රමාණය වසර පනස් දහසකි."/>
        <aya index="5" text="එබැවින් (නබිවරය,) නුඹ අලංකාර වූ ඉවසීමකින් ඉවසවු."/>
        <aya index="6" text="සැබැවින්ම ඔවුහු එය(දඬුවම) දුරස්ථව දකිති."/>
        <aya index="7" text="(නමුත්) අපි එය සමීපව දකින්නෙමු."/>
        <aya index="8" text="එදින (ලෝදියේ ස්වභාවයෙන් යුත්) බොර තෙල් මෙන් අහස පත් වනු ඇත."/>
        <aya index="9" text="තවද කැබැළි වූ ලෝම මෙන් කඳු පත් වනු ඇත."/>
        <aya index="10" text="මිතුරෙකු තවත් මිතුරෙකු පිළිබඳව (කිසිවක්) නොවිමසයි.-"/>
        <aya index="11" text="ඔවුනොවුන්ව එකිනෙකාට පෙන්වනු ලබයි. තම පුත‍්‍රයින්ව වන්දි වශයෙන් දී එදින දඬුවමෙන් මිදෙන්නට ඇත්නම් යැයි වැරදිකරුවා ආශා කරයි."/>
        <aya index="12" text="තවද තම භාර්යාව ද තම සහෝදරයාව ද"/>
        <aya index="13" text="තමන්ට රැකවරණය ලබා දුන් තම ඥාතියාව ද"/>
        <aya index="14" text="තවද මිහිතලයේ සිටිනා සියල්ලන්ව ද (වන්දි වශයෙන් දී) ඉන්පසුව එය තමන්ව මුදවා ගන්නේ නම්! (යැයි ඔහු ආශා කරයි.)"/>
        <aya index="15" text="(නියත වශයෙන්ම) එසේ නොව සැබැවින්ම එය 'ලළා' (නම් ඇවිලෙන ගිනි දැල් වලින් සමන්විත නිරය) වේ."/>
        <aya index="16" text="එය දැඩි ලෙස (ශරීරයේ) මතුපිට සම ගලවන්නක් වේ."/>
        <aya index="17" text="කවරෙකු (සත්‍යයට) පිටුපා හැරී ගියේ ද ඔහුව එය(ලළා නම් නිරය) කැඳවන්නේය."/>
        <aya index="18" text="තවද කවරෙකු (ධනය) රැස්කොට (අනුන්හට නොදී) ගොඩ ගසා ගෙන සිටියේ ද ඔහුව ද (නිරය කැඳවන්නේය)."/>
        <aya index="19" text="සැබැවින්ම මිනිසා දැඩි අධෛර්යය වන්තයෙකුව මවනු ලැබුවේය."/>
        <aya index="20" text="නපුරක් ඔහුව ස්පර්ශ කළ විට (ඔහු) නොඉවසිලිවන්තය."/>
        <aya index="21" text="යහපතක් ඔහුව ස්පර්ශ කළ විට (ඔහු අල්ලාහ් වෙනුවෙන් වියදම් නොකර) වළකා ගන්නෙකුය."/>
        <aya index="22" text="'සලාතය' ඉටුකරන්නන් හැර."/>
        <aya index="23" text="ඔවුහු කවුරුන්ද යත් ඔවුන්ගේ 'සලාතයන්හි' අඛණ්ඩව නියැළෙන්නෝ වෙති."/>
        <aya index="24" text="තවද ඔවුහු කවුරුන්ද යත් ඔවුන්ගේ ධනයෙහි නියම වූ උරුමයක් ඇත."/>
        <aya index="25" text="(එනම්) අයැදින්නාට ද (අයැදීමෙන්) වැළකෙන්නාට ද (උරුමයක් ඇත.)"/>
        <aya index="26" text="තවද ඔවුහු කවුරුන්ද යත් විපාක ප‍්‍රදාන දිනය සත්‍යය කරන්නන් වෙති."/>
        <aya index="27" text="තවද ඔවුහු කවුරුන් ද යත් ඔවුන්ගේ පරමාධිපතිගේ දඬුවමින් බියවන්නන් වෙති."/>
        <aya index="28" text="සැබැවින්ම ඔවුන්ගේ පරමාධිපතිගේ දඬුවම අභයදායී නොවේ."/>
        <aya index="29" text="තවද ඔවුන් කවුරුන්දයත් ඔවුන්ගේ ලිංගික අවයවයන් ආරක්ෂා කර ගන්නන් වෙති.-"/>
        <aya index="30" text="(නමුත්) තම භාර්යාවන් කෙරෙහි හෝ තම දකුණත හිමි කරගත් අය(වහලියන්) කෙරෙහි හෝ මිස. සැබැවින්ම ඔවුහු දොස් පවරනු ලබන්නන් නොවේ."/>
        <aya index="31" text="නමුත් කවරෙකු ඉන් ඔබ්බට (ලිංගික ආස්වාදයක්) සොයන්නේ ද එවිට ඔවුහුමය සීමාව ඉක්ම වූවන් වන්නේ."/>
        <aya index="32" text="තවද ඔවුහු කවුරුන්ද යත් ඔවුන්ගේ අමානාත්(විශ්වාස කර පවරන ලද දෑ) හා ඔවුන්ගේ ප‍්‍රතිඥාවන් ප‍්‍රවේශම් කරන්නන් වෙති."/>
        <aya index="33" text="තවද ඔවුහු කවුරුන්ද යත් ඔවුන්ගේ සාක්ෂීන් (අවංකව) ඉටු කරන්නන් වෙති."/>
        <aya index="34" text="තවද ඔවුහු කවුරුන්ද යත් ඔවුන්ගේ 'සලාතය' ආරක්ෂා කරන්නන් වෙති."/>
        <aya index="35" text="ඔවුහු ස්වර්ග උයන්හි ගෞරව කරනු ලබන්නන් වෙති."/>
        <aya index="36" text="එබැවින් (නබිවරය,) නුඹ වෙතට (බෙලි දිගු කර) වේගයෙන් දිව එන ප‍්‍රතික්ෂේප කළවුනට සිදු වූයේ කුමක් ද?"/>
        <aya index="37" text="ඔවුහු (නුඹේ) දකුණු හා වම් දෙසින් කණ්ඩායම් වශයෙන් (පැමිණෙති.)"/>
        <aya index="38" text="භාග්‍යය සම්පන්න වූ ස්වර්ගයට ඇතුළු කරනු ලැබීම ඔවුන් අතුරින් සෑම පුද්ගලයෙකුම අපේක්ෂා කරන්නේ ද?"/>
        <aya index="39" text="එසේ(සිදුවන්නක්) නොව සැබැවින්ම අපි ඔවුන් දන්නා දැයින් ඔවුන්ව මැව්වෙමු."/>
        <aya index="40" text="එහෙයින් නැගෙනහිරයන්හි හා බටහිරයන්හි පරමාධිපති මත දිවුරමි. සැබැවින්ම අපි ශක්තිවන්තයෝ වෙමු.-"/>
        <aya index="41" text="ඔවුනට වඩා ශ්‍රේෂ්ඨ අය ඔවුන් වෙනුවෙන් ගෙන ඒමට (අපි ශක්තිවන්තයෝ වෙමු.) අපි (මොවුන් විසින්) අබිබවනු ලබන්නන් නොවෙමු."/>
        <aya index="42" text="එහෙයින් ඔවුනට ප‍්‍රතිඥා දෙනු ලබන ඔවුන්ගේ දිනය ඔවුන් හමුවන තුරු අර්ථ ශුන්‍ය කතාවන්හි නියැළීමට හා කෙළිලොල්හි නිරත වීමට ඔවුන්ව නුඹ අත්හැර දමවු."/>
        <aya index="43" text="පිළිම වෙත ඔවුන් යන්නා සේ ඔවුහු මිනීවළවල් වලින් වේගයෙන් පිටතට එන දින"/>
        <aya index="44" text="ඔවුන්ගේ බැල්ම පහත්ව තිබිය දී අවමානය ඔවුන්ව වෙළා ගනී. ඔවුනට ප‍්‍රතිඥා දෙනු ලැබූ දිනය එයයි."/>
    </sura>
    <sura index="71" name="">
        <aya index="1" text="&quot;නුඹ නුඹගේ සමූහයට වේදනීය දඬුවම ඔවුනට පැමිණීමට පෙර අවවාද කරවැ&quot;යි සැබැවින්ම අපි 'නූහ්ව' ඔහුගේ සමූහය වෙත යැව්වෙමු."/>
        <aya index="2" text="&quot;මාගේ සමූහයිනි, සැබැවින්ම මා නුඹලාට පැහැදිලි අවවාද කරන්නෙකු වෙමි&quot; යැයි ඔහු පැවසුවේය."/>
        <aya index="3" text="නුඹලා අල්ලාහ්ට ගැති කම් කරවු. ඔහුට බිය භක්තිමත් වවු. තවද මට අවනත වවු."/>
        <aya index="4" text="(එමගින්) නුඹලාගේ පාපයන් නුඹලාට ඔහු කමා කරයි. තවද නියම කරනු ලැබූ කාලයක් දක්වා නුඹලාව ප‍්‍රමාද කරයි. සැබැවින්ම අල්ලාහ් නියම කළ කාලය(මරණය) පැමිණි විට එය ප‍්‍රමාද කරනු නොලබයි. නුඹලා දැන සිටින්නෙහු නම්."/>
        <aya index="5" text="&quot;මාගේ පරමාධිපතියාණනි, සැබැවින්ම මම මාගේ සමූහය රාත‍්‍රියෙහි හා දහවලෙහි (ඔබ වෙතට) ඇරයුම් කළෙමි."/>
        <aya index="6" text="(සත්‍යයෙන්) පලා යෑම මිස මාගේ ඇරයුම ඔවුනට අන් කිසිවක් වැඩි කළේ නැත."/>
        <aya index="7" text="ඔවුනට නුඹ සමාව දීම පිණිස සැබැවින්ම මා ඔවුන්ට ඇරයුම් කළ සෑම විටකම ඔවුහු ඔවුන්ගේ ඇඟිලි ඔවුන්ගේ කන් තුළ තබා ගත්හ. තවද ඔවුන්ගේ වස්ත‍්‍රයෙන් (ඔවුන්ගේ මුහුණු) ආවරණය කර ගත්හ. මුරණ්ඩුකම් පෑහ. උඩඟුවෙන් උඩඟුවට පත් වූහ."/>
        <aya index="8" text="පසුව ද සැබැවින්ම මම ඔවුන්ව හඬ නඟා ඇරයුම් කළෙමි."/>
        <aya index="9" text="පසුව සැබැවින්ම ඔවුනට මා ප‍්‍රසිද්ධියේ ප‍්‍රකාශ කළෙමි. තවද ඉතා රහසිගතව ඇරයුම් කළෙමි."/>
        <aya index="10" text="එබැවින් නුඹලා නුඹලාගේ පරමාධිපතිගෙන් සමාව ඇයැදිවු. සැබැවින්ම ඔහු අති ක්ෂමාශීලීය&quot; යැයි පැවසුවෙමි.-"/>
        <aya index="11" text="එවිට ඔහු නුඹලා වෙත අහසින් (වර්ෂාව අවශ්‍යය පරිදි) අධිකව පහළ කරන්නේය."/>
        <aya index="12" text="ධනයෙන් ද පිරිමි දරුවන්ගෙන් ද ඔහු නුඹලාට අධිකව පිරිනමන්නේය. නුඹලාට වතු යායන්(වගාවන්) ඇති කරන්නේය. නුඹලාට ගංගා ද ඇති කරන්නේය."/>
        <aya index="13" text="අල්ලාහ්ට හිමි ගාම්භීරත්වය නුඹලා අගය නොකර සිටීමට නුඹලාට කුමක් සිදු වී ද?"/>
        <aya index="14" text="සැබැවින්ම ඔහු නුඹලාව විවිධ අදියරයන්ගෙන් මැව්වේය."/>
        <aya index="15" text="තට්ටු වශයෙන් වූ අහස් හත අල්ලාහ් මවා ඇත්තේ කෙසේ දැ'යි නුඹලා නොදුටුවෙහි ද?"/>
        <aya index="16" text="තවද ඒවායෙහි චන්ද්‍රයා ආලෝකයක් බවට පත් කර, තවද සූර්යයා පහනක් බවට පත් කළේ (කෙසේ දැ'යි නුඹලා නොදුටුවෙහි ද?)"/>
        <aya index="17" text="අල්ලාහ්, සැබැවින්ම නුඹලාව මිහිතලයෙන් වැඩෙන්නට සැලැස්සුවේය."/>
        <aya index="18" text="පසුව ඔහු එයටම නුඹලාව හරවා යවන්නේය. තවද සැබැවින්ම ඔහු නුඹලාව (එයින් මළවුන් නැගිටුවනු ලබන දිනයේ) පිට කරන්නේය."/>
        <aya index="19" text="තවද අල්ලාහ් නුඹලාට මිහිතලය විස්තීරණය කළේය."/>
        <aya index="20" text="එහි පුළුල් මාර්ගයන්හි නුඹලා ගමන් කරනු පිණිස."/>
        <aya index="21" text="&quot;මාගේ පරමාධිපතියාණනි, සැබැවින්ම ඔවුහු මට පිටුපෑහ. කවරෙකුගේ ධනය හා ඔහුගේ දරුවන් අලාභය මිස අන් කිසිවක් ඔහුට වැඩි නොකළේ ද එවැනි අයව මොවුහු පිළිපැද්දෝ යැ'යි 'නූහ්' පැවසුවේය."/>
        <aya index="22" text="ඉමහත් වූ කුමන්ත‍්‍රණයකින් ඔවුහු කුමන්ත‍්‍රණ කළහ.-"/>
        <aya index="23" text="'නුඹලා නුඹලාගේ දෙවිවරු කිසිවිටක අත් නොහරිවු. තවද 'වද්' ද 'සුවාඃ' ද 'යගූස්' ද 'යඌක්' ද 'නස්ර්' ද කිසිවිටක අත් නොහරිවු යැයි ඔවුහු කීහ."/>
        <aya index="24" text="බොහෝ අයව සැබැවින්ම ඔවුහු මුළාවට පත් කළහ. එහෙයින් අපරාධකාරයින්ට මුළාව මිස (පරමාධිපතියාණනි, වෙන කිසිවක්) වැඩි නොකරනු මැනව (යැයි 'නූහ්' ප‍්‍රාර්ථනා කළේය.)"/>
        <aya index="25" text="ඔවුන්ගේ පාපතර වැරදි හේතුවෙන් ඔවුන් ගිල්වනු ලැබ (පසුව) නිරයට ද ඇතුළු කරවනු ලැබූහ. ඔවුහු තමන් වෙනුවෙන් අල්ලාහ් හැර වෙනත් උදව්කරුවන් ලබා නොගත්හ."/>
        <aya index="26" text="තවද 'මාගේ පරමාධිපතියාණනි, මිහිතලයේ ප‍්‍රතික්ෂේපකයින් අතුරින් කිසිඳු නිවැසියෙකු හෝ (ජීවත්වීමට) අත නොහරිනු මැනවැ'යි නූහ් (නබිවරයා) පැවසූහ."/>
        <aya index="27" text="සැබැවින්ම ඔබ ඔවුන්ව (ජීවත් වීමට) අතහැරියේ නම් ඔවුහු ඔබගේ ගැත්තන්ව මුළාකර දමති. පාපකාරී දැඩි ප‍්‍රතික්ෂේපකයින් හැර වෙනත් කිසිවෙකු ඔවුහු බිහි නොකරති."/>
        <aya index="28" text="මාගේ පරමාධිපතියාණනි, මට ද මාගේ දෙමාපියන්ට ද විශ්වාසිකයෙකු සේ මාගේ නිවසට ඇතුළු වූවන්ට ද තවද විශ්වාසිකයින්ට ද විශ්වාසික කාන්තාවන්ට ද සමාව දෙනු මැනව! එහෙයින් අපරාධකාරයින්ට විනාශය මිස (වෙන කිසිවක්) ඔබ වැඩි නොකරනු මැනව! (යැයි 'නූහ්' නබිවරයා පැවසූහ)."/>
    </sura>
    <sura index="72" name="">
        <aya index="1" text="'ජින්වරුන්ගෙන්' පිරිසක් (කුර්ආන් පාරායනයට) සවන් දී &quot;අපි සැබැවින්ම විස්මය ජනක කුර්ආනයකට සවන් දුනිමු&quot; යැයි ඔවුන් (තම සමූහයාට) පැවසූ බව මට 'වහී' පහළ කරනු ලැබ ඇතැ'යි (නබිවරය,) පවසවු."/>
        <aya index="2" text="&quot;එය ඍජූ මාර්ගය වෙත මග පෙන්වයි. එබැවින් 'අපි එය විශ්වාස කළෙමු. අපි අපගේ පරමාධිපති සමග කිසිවෙක් කිසිවිටෙක ආදේශ නොතබමු."/>
        <aya index="3" text="සැබැවින්ම අපගේ පරමාධිපතිගේ කීර්තිය උත්තරීතරය. ඔහු සහකාරියක් හෝ පුතෙක් හෝ නොගත්තේය."/>
        <aya index="4" text="සැබැවින්ම අපගෙන් වූ අඥානයා අල්ලාහ්ට දැඩි ලෙස අවලාද කියමින් සිටියේය."/>
        <aya index="5" text="'මිනිසුන් හා 'ජින්වරුන්' අල්ලාහ් පිළිබඳව අසත්‍යය ප‍්‍රකාශ කරන්නේම නැතැ'යි සැබැවින්ම අපි සිතා සිටියෙමු."/>
        <aya index="6" text="මිනිස් වර්ගයා අතුරින් (ඇතැම්) පිරිමින් 'ජින්' වර්ගයා අතුරින් (ඇතැම්) පිරිමින්ගෙන් රැකවරණය පතමින් සිටියෝය. එබැවින් ඔවුහු(මිනිස් වර්ගයා) ඔවුනට(ජින් වර්ගයාට) උඩගුකම අධික කළේය.-"/>
        <aya index="7" text="'අල්ලාහ් කිසිවෙකු (විනිශ්චය සඳහා) නැවත නැගිටුවන්නේම නැතැ'යි (මිනිස් වර්ගයා වන) නුඹලා සිතුවා සේම සැබැවින්ම (ජින් වර්ගයා වන) ඔවුහු ද සිතුවෝය."/>
        <aya index="8" text="සැබැවින්ම අපි අහසට ළඟා වූයෙමු. එය බලවත් රැකවලූන් හා අග්නිජාල වලින්(උල්කා වලින්) පුරවා තිබෙනු අපි දුටුවෙමු."/>
        <aya index="9" text="සැබැවින්ම අප එහි වූ ස්ථානයන්හි සවන් දීමට වාඩි වී සිටියෙමු. එනමුත් දැන් කවරෙකු සවන් දෙන්නේ ද ඔහු තමන්ව ඉලක්ක කරමින් ඇති අග්නිජාලයක්(උල්කාපාතයක්) දැක ගනු ඇත."/>
        <aya index="10" text="මිහිතලයෙහි සිටින්නන් හට හානිය අපේක්ෂා කරනු ලැබුවේ ද නැතහොත් ඔවුන්ගේ පරමාධිපති ඔවුන්හට ඍජූ මග අපේක්ෂා කළේ දැ'යි සැබැවින්ම අපි නොදන්නෙමු."/>
        <aya index="11" text="සැබැවින්ම අප අතර සැදැහැවන්තයෝ සිටිති. තවද අප අතර එසේ නොවූවන් ද සිටිති. අපි (වාද වලින් බෙදුනු) විවිධාකාර මාර්ග වලට අයත් වූවන් ලෙස සිටියෙමු."/>
        <aya index="12" text="අපට මිහිතලයේ කිසිවිටක අල්ලාහ්ව නොහැකියාවට පත් කළ නොහැකි බව ද පලා යාමෙන් කිසිවිටක ඔහුව නොහැකියාවට පත් කළ නොහැකි බව ද සැබැවින්ම අපි (දැන්) ස්ථීර ලෙස නිශ්චය කර ගත්තෙමු.-"/>
        <aya index="13" text="සැබැවින්ම අප මාර්ගෝපදේශයට (අල් කුර්ආනයට) සවන් දුන් කල්හි එය අපි විශ්වාස කළෙමු. කවරෙකු තම පරමාධිපති විශ්වාස කරන්නේ ද ඔහුට අඩු වීමක් ගැන හෝ අසාධාරණයක් සිදු වීම ගැන හෝ බිය නොවෙයි."/>
        <aya index="14" text="සැබැවින්ම අප අතර මුස්ලිම්වරුන් ද අප අතර (සත්‍යයෙන්) නොමග ගිය අය ද සිටිති. කවරෙකු අවනත වන්නේ ද ඔවුහු ඍජු මග තෝරා ගත්තෝය."/>
        <aya index="15" text="නොමග ගියවුන්, ඔවුහු නිරය සඳහා වූ ඉන්ධන මෙන් පත් වූහ."/>
        <aya index="16" text="ඔවුහු (ඍජු) මගෙහි ස්ථාවරව සිටියේ නම් අධික (වැසි) ජලය ඔවුන් හට අපි සපයන්නෙමු."/>
        <aya index="17" text="(එසේ අප සපයනුයේ) ඔවුන්ව එහි අපි පිරික්සනු පිණිසය. කවරෙකු තම පරමාධිපතිව මෙනෙහි කිරීමෙන් වැළකෙන්නේ ද ඔහුව ඔහු(අල්ලාහ්) වැරයෙන් ඇද දැඩි දඬුවම වෙත ඇතුළු කරන්නේය."/>
        <aya index="18" text="සැබැවින්ම 'මස්ජිදයන්' අල්ලාහ් සතුය. එබැවින් (එහි දී) අල්ලාහ් සමග කිසිවකු නොකැඳවවු.&quot; (යැයි ද මට 'වහී' පහළ කරනු ලැබීය' යැයි පවසවු.)"/>
        <aya index="19" text="අල්ලාහ්ගේ ගැත්තා('මුහම්මද්') ඔහුව(අල්ලාහ්ව) අයැදීම පිණිස සිට ගත් විට (එය ඇසීමේ දැඩි ආශාව හේතුවෙන්) එතුමා මත ඔවුහු පොර බඳිමින් රොක් වූහ."/>
        <aya index="20" text="'සැබැවින්ම මා ඇයැදිනුයේ මාගේ පරමාධිපතිවය. ඔහුට කිසිවෙක් ආදේශ නොකරමි' යනුවෙන් (නබිවරය,) පවසවු."/>
        <aya index="21" text="'සැබැවින්ම නුඹලාට කිසිඳු හානියක් කිරීමේ හෝ යහමග වෙත රැගෙන ඒමේ හැකියාව හෝ මා සතු නොවන්නේය' යැයි පවසවු."/>
        <aya index="22" text="'සැබැවින්ම අල්ලාහ්ගෙන් මා බේරා ගැනීමට කිසිවෙකුට නොහැක්කේමය. ඔහුගෙන් තොර මා හට කිසිඳු පිළිසරණක් ද ලබා ගත නොහැක්කේමය' යැයි (නබිවරය,) පවසවු."/>
        <aya index="23" text="කෙසේ නමුත් (මට කළ හැක්කේ) අල්ලාහ්ගෙන් (වූ නියෝගයන්) දැනුම් දීම හා ඔහුගේ දූත මෙහෙවරයන් (ඉටු කිරීම) පමණි. කවරෙකු අල්ලාහ්ට හා ඔහුගේ දූතයාට පිටුපාන්නේ ද එවිට සැබැවින්ම ඔහුට නිරා ගින්නය, නිරන්තරයෙන්ම (ඔවුන්) එහි සදාතනිකයින් වෙති."/>
        <aya index="24" text="ඔවුනට පොරොන්දු දෙනු ලැබූ දෑ(දඬුවම) ඔවුන් දකින තුරු (ප‍්‍රතික්ෂේපයේ නියැළී සිටිති.) එවිට උපකාර කරන්නන් අතුරින් (උපකාර ලබන්නට) ඉතා දුර්වලයා කවුරුන් දැ'යි ද සංඛ්‍යාවෙන් අඩු කවුරුන් දැ'යි ද ඔවුහු දැන ගනිති."/>
        <aya index="25" text="'නුඹලාට පොරොන්දු දෙනු ලැබූ දෑ(දඬුවම) සමීපයෙන් ද? නැතහොත් එය මගේ පරමාධිපති දුරස්ථව තබා ඇත්තේ ද? යන්න මම නොදනිමි' යැයි (නබිවරය,) පවසවු."/>
        <aya index="26" text="(ඔහු) ගුප්ත දෑ පිළිබඳව සර්වඥය. එබැවින් ඔහුගේ ගුප්ත දෑ පිළිබඳව 'රසූල්වරුන්' අතුරින් ඔහු තෝරා ගත් අයට මිස (අන්) කිසිවකුට හෙළිදරව් නොකරන්නේය. සැබැවින්ම ඔහු ඔහුට(එම 'රසූල්වරයාට') ඉදිරියෙන් හා පසු පසින් ආරක්ෂකයින් පත් කරන්නේය."/>
        <aya index="28" text="ඔවුන්ගේ පරමාධිපතිගේ දූත පණිවිඩයන් (නිසි ලෙස) දන්වා සිටියේ ද යැයි දැන ගැනීම පිණිසය. තවද ඔවුන් අතර ඇති දෑ ඔහු සර්ව ප‍්‍රකාරයෙන් දන්නේය. තවද ඔහු සෑම දෙයක්ම ගණනය කර දැන ඇත්තේය."/>
    </sura>
    <sura index="73" name="">
        <aya index="1" text="(පොරෝණයකින්) පොරවා ගත් තැනැත්තාණනි,"/>
        <aya index="2" text="(නැමදුම පිණිස) රාත‍්‍රියේ නැගිට සිටිවු. (එයින්) ස්වල්පයක් මිස."/>
        <aya index="3" text="(එනම්) එයින් අඩකි. නැතහොත් එයින්(එම අඩ කාලයෙන්) ස්වල්පයක් අඩු කර ගනිවු."/>
        <aya index="4" text="එසේත් නැතිනම් එයට වඩා (කාලය) අධික කර ගනිවු. අල් කුර්ආනය නිසි අයුරින් කියවවු."/>
        <aya index="5" text=" සැබැවින්ම අපි ඉතා බරැති වදනක් ඔබ මත දමන්නෙමු."/>
        <aya index="6" text=" සැබැවින්ම රාත‍්‍රියෙහි (නැමදුම සඳහා) අවදි වීම එය සිතට දැඩි පාලනයකි. තවද (පාරායනය කරන) වදන (අවබෝධ කර ගැනීම)ට වඩා උචිතය."/>
        <aya index="7" text=" සැබැවින්ම නුඹට දහවල් කාලයේ දීර්ඝ කාර්යයන් ඇත්තේය."/>
        <aya index="8" text="නුඹගේ පරමාධිතිගේ නාමය මෙනෙහි කරවු. තවද (අවංක) බැතිමත්භාවයෙන් ඔහු වෙතම බිය භක්තිමත් වවු."/>
        <aya index="9" text="(ඔහු) නැගෙනහිරෙහි හා බටහිරෙහි හිමිකරු ය. ඔහු හැර (නැමදුමට) වෙනත් දෙවියෙකු නොමැත. එබැවින් ඔහුවම භාරකරුවකු වශයෙන් ගනිවු."/>
        <aya index="10" text="(ප‍්‍රතික්ෂේප කළ) ඔවුන් පවසන දෑ පිළිබඳව නුඹ ඉවසිලිමත් වවු. අලංකාර වෙන්වීමකින් නුඹ ඔවුන්ගෙන් වෙන් වී සිටිවු."/>
        <aya index="11" text="(නබිවරය,) සම්පත් හිමි අසත්‍යය කළවුන් සමග (ඔවුන් පිළිබඳව කටයුතු කිරීම සඳහා) මා අත හැර දමවු. ඔවුනට සුළු අවකාශයක් ලබා දෙවු."/>
        <aya index="12" text="සැබැවින්ම (ඔවුන් සඳහා) විලංගු ද නිරය ද අප සතුව ඇත."/>
        <aya index="13" text="තවද (නිරයෙහි) උගුර හිර කරන ආහාර ද වේදනීය දඬුවම ද (අප සතුව ඇත.)"/>
        <aya index="14" text="පොළොව හා කඳු කම්පනය වන දිනයෙහි කඳු හැලෙන්නා වූ වැලි ගොඩ වල් බවට පත් වන්නේය."/>
        <aya index="15" text="සැබැවින්ම අපි 'ෆිර්අවුන්' වෙත 'රසූල්වරයෙකු' යැවූ අයුරින්ම නුඹලා පිළිබඳව සාක්ෂි දරන රසූල්වරයෙකු නුඹලා වෙත ද යැව්වෙමු."/>
        <aya index="16" text="නමුත් ෆිර්අවුන් එම රසූල්වරයාට පිටුපෑවේය. එබැවින් අපි ඔහුව දැඩි ග‍්‍රහණයකින් ග‍්‍රහණය කළෙමු."/>
        <aya index="17" text="නුඹලා ප‍්‍රතික්ෂේප කළේ නම් දරුවන්ගේ කෙස් (මහල්ලන්ගේ මෙන්) පැහැ ගන්වන (විනිශ්චය) දිනයෙහි නුඹලා ආරක්ෂා වනුයේ කෙසේ ද?"/>
        <aya index="18" text="එ(දිනයෙ)හි අහස පැළී යන්නේය. ඔහු(අල්ලාහ්)ගේ ප‍්‍රතිඥාව (ස්ථීර වශයෙන්ම) සිදු වන්නකි."/>
        <aya index="19" text="සැබැවින්ම මෙය උපදෙසකි. කවරෙකු අභිමත කරන්නේ ද ඔහු තම පරමාධිපති වෙත වූ මාවත ගනිත්වා!"/>
        <aya index="20" text="සැබැවින්ම නුඹ ද නුඹ සමග සිටින්නන් අතුරින් පිරිසක් ද (විටක) රාත‍්‍රියෙන් තුනෙන් දෙකකට වඩා අඩුවෙන් හෝ (විටක) ඉන් අඩක හෝ (විටක) ඉන් තුනෙන් එකක හෝ (රාති‍්‍රයේ නැමදුම සඳහා) නැගිට සිටින බව සැබැවින්ම නුඹගේ පරමාධිපති දන්නේය. තවද අල්ලාහ් රාත‍්‍රිය හා දහවල නිර්ණය කරන්නේය. නුඹලාට එය (අඛණ්ඩව) ගණනය කළ නොහැක්කේම යැයි ඔහු දැන සිටියේය. එබැවින් නුඹලා වෙනුවෙන් ඔහු පශ්චාත්තාපය පිළිගත්තේය. එබැවින් අල් කුර්ආනයෙන් (නුඹලාට හැකි) පහසු දෑ කියවවු. නුඹලා අතර රෝගීන් සිටිය හැකි බව ද තවත් සමහරෙකු අල්ලාහ්ගේ වරප‍්‍රසාදයන් සොයමින් මහ පොළොවේ සැරිසරමින් සිටිය හැකි බව ද තවත් සමහරෙකු අල්ලාහ්ගේ මාර්ගයේ සටන් කරමින් සිටිය හැකි බව ද ඔහු(අල්ලාහ්) දැන සිටියේය. එබැවින් නුඹලා එයින් (අල් කුර්ආනයෙන් නුඹලාට හැකි) පහසු දෑ කියවවු. 'සලාතය' ස්ථාපිත කරවු. තවද 'zසකාතය' පිරිනමවු. අල්ලාහ්ට අලංකාරවත් ණයක් ලබා දෙවු. යහ දැයින් නුඹලා වෙනුවෙන් පෙරටු කළ දෑ අල්ලාහ් අබියස එය යහපතක් ලෙස ද ප‍්‍රතිඵලයෙන් අති මහඟු ලෙස ද නුඹලා ලබා ගන්නේය. තවද නුඹලා අල්ලාහ්ගෙන් සමාව ඇයැද සිටිවු. සැබැවින්ම අල්ලාහ් අති ක්ෂමාශීලීය පරම කරුණාභරිතය."/>
    </sura>
    <sura index="74" name="">
        <aya index="1" text="(තැති ගත් තත්ත්වයේ වස්ත‍්‍රයකින්) පොරවා ගත් තැනැත්තාණනි,"/>
        <aya index="2" text="නුඹ නැගිටිවු. තවද අවවාද කරවු."/>
        <aya index="3" text="තවද නුඹගේ පරමාධිපතිගේ ශ්‍රේෂ්ඨත්වය ප‍්‍රකාශ කරවු."/>
        <aya index="4" text="තවද නුඹගේ වස්ත‍්‍රයන් පවිත‍්‍ර කරවු."/>
        <aya index="5" text="තවද අශික්ෂිත දැයින් වැළකී සිටිවු."/>
        <aya index="6" text="තවද අධිකව (ප‍්‍රතිඋපකාර) ලබා ගැනීමේ බලාපොරොත්තුවෙන් (පමණක් කිසිවෙකුට) උපකාර නොකරවු."/>
        <aya index="7" text="තවද නුඹගේ පරමාධිපති වෙනුවෙන් ඉවසිලිමත් වවු."/>
        <aya index="8" text="එබැවින් හොරණෑවෙන් පිඹිනු ලබන විට"/>
        <aya index="9" text="එදින එය අසීරු දිනයකි."/>
        <aya index="10" text="(එය) ප‍්‍රතික්ෂේපකයින්හට පහසු නොවන්නකි."/>
        <aya index="11" text="(නබිවරය,) තනිකඩයෙකු ලෙස මා මැවූ කෙනා සමග (කටයුතු කිරීම සඳහා) මා අත හැර දමවු."/>
        <aya index="12" text="තවද ව්‍යාප්ත වන සම්පත ඔහුට මම ඇති කළෙමි.-"/>
        <aya index="13" text="තවද (ඔහු) ඉදිරියේ සිටින පිරිමි දරුවන් ද (ඔහුට මම ඇති කළෙමි.)"/>
        <aya index="14" text="තවද ඔහු සඳහා (බලය හා ගෞරවය ඇතුළු සියලු දෑ) දැඩි ලෙස ව්‍යාප්ත කළෙමි."/>
        <aya index="15" text="ඉන් පසුව ද මා ඔහුට තවත් අධික කළ යුතු යැයි ඔහු ආශා කරයි."/>
        <aya index="16" text="කෙදිනකවත් නැත. සැබැවින්ම ඔහු අපගේ වදන් පිළිබඳව (ප‍්‍රතික්ෂේප කිරීමෙහි) දැඩි හිතුවක්කාරයෙක් විය."/>
        <aya index="17" text="සඌද් කන්ද තරණය කරන්නට මම බල කරන්නෙමි."/>
        <aya index="18" text="සැබැවින්ම ඔහු කල්පනා කළේය. තවද (ව්‍යාජ අනුමානයක්) සැලසුම් කළේය."/>
        <aya index="19" text="එහෙයින් (තම ව්‍යාජ අනුමානය) කෙසේ සැලසුම් කළේ ද ඒ අයුරින්ම ඔහුට මරණය අත්වේවා!"/>
        <aya index="20" text="නැවතත්, (තම ව්‍යාජ අනුමානය) කෙසේ සැළසුම් කළේ ද ඒ අයුරින්ම ඔහුට මරණය අත්වේවා!"/>
        <aya index="21" text="පසුව ඔහු (ඔහු අවට අය දෙස) බැලූවේය."/>
        <aya index="22" text="අනතුරුව ඔහුගේ මුහුණ රැලි ගැසී දුර්මුඛ විය."/>
        <aya index="23" text="පසුව ඔහු (සත්‍ය විශ්වාසය) පිටුපා උඩඟු වූයේය."/>
        <aya index="24" text="එබැවින් මෙසේ කීය. 'මෙය බලපෑම් ඇති කරන හූනියමක් මිස නැත."/>
        <aya index="25" text="තවද මෙය මිනිස් වදනක් මිස (වෙනකක්) නොවේ.'"/>
        <aya index="26" text="මා ඔහුව සකර් නම් නිරයට ඇතුළු කර( දවාල)න්නෙමි."/>
        <aya index="27" text="සකර් යනු කුමක්දැ'යි නුඹව දැනුවත් කළේ කුමක් ද?"/>
        <aya index="28" text="එය (කිසිවෙක්) ඉතිරි නොකරන්නේය. තවද (කිසිවෙක්) අත හැර නොදමන්නේය."/>
        <aya index="29" text="එය හම පුලුස්සා දමන්නකි."/>
        <aya index="30" text="ඒ මත ('මලක්වරුන්') දහනව දෙනෙකු සිටිති.-"/>
        <aya index="31" text="'මලක්වරුන්' මිස (අන් කිසිවෙකු) නිරයේ භාරකරුවන් ලෙස අපි පත් නොකළෙමු. තවද ප‍්‍රතික්ෂේප කළවුනට ඔවුන්ගේ සංඛ්‍යාව පිරික්සුමක් ලෙස මිස අපි ඇති නොකළෙමු. ධර්ම පුස්තකය පිරිනමනු ලැබූවන් (අල් කුර්ආනය පිළිබඳව) විශ්වාසයෙහි ස්ථීර වීම පිණිස ද විශ්වාස කළවුන් විශ්වාසය වර්ධනය කරනු පිණිස ද ධර්ම පුස්තකය පිරිනමනු ලැබූවන් හා විශ්වාසවන්තයින් (ඒ පිළිබඳව) සැක නොසීතීම පිණිස ද කවරෙකුගේ සිතෙහි රෝග ඇත්තේ ද ඔවුන් හා ප‍්‍රතික්ෂේපකයින් 'මෙමගින් උපමාවක් වශයෙන් (ගෙන හැර පෑමෙන්) අල්ලාහ් අපේක්ෂා කළේ කුමක්දැ?යි පැවසීම පිණිස ද (මෙලෙස අපි කළෙමු.) මෙලෙසය අල්ලාහ් තමන් අභිමත කරන අය නොමග යන්නට ඉඩ හරිනුයේ. තවද තමන් අභිමත කරන අයට යහමග සොයාගන්නට ඉඩ සලස්වනුයේ. නුඹගේ පරමාධිපතිගේ සේනාවන් ඔහු හැර (අන් කිසිවෙකු) නොදනිති. මෙය මිනිසුනට මෙනෙහි කිරීමක් මිස නැත."/>
        <aya index="32" text="ඇත්තෙන්ම සඳ මත දිවුරමින්."/>
        <aya index="33" text="තවද රාත‍්‍රිය පසු පසට යන විට එය මත දිවුරමින්."/>
        <aya index="34" text="උදෑසන කහ පැහැ ගන්වන විට එය මත දිවුරමින්."/>
        <aya index="35" text="සැබැවින්ම එය(සකර් නම් නිරය) මහා විශාල දැයින් එකක් වන්නේය."/>
        <aya index="36" text="(එය) මිනිස් වර්ගයාට අවවාදයකි."/>
        <aya index="37" text="නුඹලා අතුරින් කවරෙකු අභිමත කරන්නේ ද ඔහු (යහ ක‍්‍රියාවන්හි) පෙරමුණ ගත හැක. නැතහොත් (එය ප‍්‍රතික්ෂේප කර) පසු බැසිය හැක.-"/>
        <aya index="38" text="සෑම ආත්මයක්ම තමන් උපයා ගත් දේවල් සඳහා (නිරයෙහි) රඳවා ගනු ලැබේ."/>
        <aya index="39" text="(එනමුත්) දකුණු පස සගයින් හැරය."/>
        <aya index="40" text="වැරදිකරුවන් පිළිබඳව ඔවුහු(දකුණු පස සගයෝ) විමසා ගනිමින් ස්වර්ගයන්හි වෙති."/>
        <aya index="42" text="(එනම්) 'සකර්හි නුඹලාව ඇද දැමුවේ කුමක් ද?'"/>
        <aya index="43" text="(එයට) 'අප 'සලාතය' ස්ථාපිත කරන්නන් අතුරින් නොවීමු' යැයි ඔවුහු පවසති."/>
        <aya index="44" text="'තවද අපි දිළින්ඳන්ට ආහාර සපයන්නන් නොවීමු."/>
        <aya index="45" text="තවද අපි (සත්‍යයට විරුද්ධ ක‍්‍රියාවන්හි) ගිලී සිටි අය සමග ගිලෙමින් සිටියෙමු."/>
        <aya index="46" text="තවද අපි විනිශ්චය දිනය පිළිබඳව අසත්‍යය කරමින් සිටියෙමු."/>
        <aya index="47" text="(මරණය නම්) නිශ්චිත දෑ අප වෙත පැමිණෙන තුරු' (මෙලෙසම අපි සිටියෙමුයි පවසති.)"/>
        <aya index="48" text="එබැවින් (ඔවුන්) වෙනුවෙන් ඇයැදි සිටින්නන්ගේ අයැදීම ඔවුනට (කිසිඳු) ප‍්‍රයෝජනයක් නොවන්නේය."/>
        <aya index="49" text="උපදෙස පිටුපාන්නන් වීමට ඔවුනට කුමක් සිදු වීද?"/>
        <aya index="50" text="(ඔවුන්) සිංහයාගෙන් (බේරී) පලා දුවන කැලෑ බූරුවන් මෙනි."/>
        <aya index="52" text="නමුත් ඔවුන් අතුරින් සෑම කෙනෙකුම තමන්හට දිගු හරිනු ලැබූ (දිව්‍යමය) ලේඛනයන් පිරිනමනු ලැබිය යුතු යැයි අපේක්ෂා කරති.-"/>
        <aya index="53" text="එසේ (ඔවුන් සිතන පරිදි) නොව. නමුත් ඔවුහු මතුලොව පිළිබඳව බිය නොවෙති."/>
        <aya index="54" text="ඇත්තෙන්ම, මෙය උපදෙසකි."/>
        <aya index="55" text="කවරෙකු අභිමත කරන්නේ ද ඔහු එය මෙනෙහි කර(උපදෙස් ලබ)ත්වා!"/>
        <aya index="56" text="(නමුත්) අල්ලාහ් අභිමත කරන්නේ නම් මිස ඔවුහු මෙනෙහි නොකරති. ඔහු(අල්ලාහ්)ය බිය භක්තිය(පෑම)ට සුදුස්සා තවද සමාව(දීම)ට හිමිය."/>
    </sura>
    <sura index="75" name="">
        <aya index="1" text="(මළවුන්) නැගිටුවන දිනය මත මම දිවුරමි."/>
        <aya index="2" text="(එම දිනය සත්‍යයක් යැයි) අධික ලෙස (තමන්ටම) අවලාද කර ගන්නා ආත්මාව මත මම දිවුරමි."/>
        <aya index="3" text="මිනිසා (මරණයෙන් පසු) තම අස්ථීන් නැවත කිසිවිටක අපි එක්රැස් නොකරන්නෙමු යැයි සිතන්නේ ද?"/>
        <aya index="4" text="එසේ නොව ඔහුගේ ඇඟිලි තුඩු (පවා මනා ලෙස) අප (නැවත) සැකසීමට ශක්තිය ඇත්තෝ වෙමු."/>
        <aya index="5" text="නමුත් මිනිසා ඔහු ඉදිරි(අනාගත)යේ දී වැරදි කිරීමට අපේක්ෂා කරයි."/>
        <aya index="6" text="(මළවුන්) නැගිටුවනු ලබන දිනය කවදා දැ'යි (සමච්චලයෙන් යුතුව) ඔහු විමසයි."/>
        <aya index="7" text="එබැවින් බැල්ම තැති ගන්නා විට"/>
        <aya index="8" text="තවද චන්ද්‍රයා අඳුරු වී යන විට"/>
        <aya index="9" text="තවද සූර්යයා හා චන්ද්‍රයා එක් කරනු ලැබූ විට"/>
        <aya index="10" text="'පලා යා හැකි ස්ථානයක් කොහේ ඇත් දැ?'යි එදින මිනිසා විමසයි."/>
        <aya index="11" text="එසේ නොව (එහි) මිදෙන්නට කිසිඳු ස්ථානයක් නොවන්නේය."/>
        <aya index="12" text="එදින ස්ථිර වූ නවාතැන නුඹගේ පරමාධිපති වෙතය."/>
        <aya index="13" text="එදින මිනිසාට ඔහු පෙරටු කළ දෑ හා පසු කළ දෑ (හැර දමා ආ දෑ) පිළිබඳව දැනුම් දෙනු ලබන්නේය.-"/>
        <aya index="14" text="නමුත් මිනිසා තම නිදහසට කරුණු (පැහැදිලිව) ඉදිරිපත් කළ ද ඔහු ඔහුටම එරෙහිව සාක්ෂියක් වන්නේය."/>
        <aya index="16" text="(නබිවරය,) එය(අල් කුර්ආනය) ඉක්මන් (කර ධාරණය) කිරීම පිණිස නුඹගේ දිව මේ සඳහා නොසොලවවු."/>
        <aya index="17" text="සැබැවින්ම එය (සිතෙහි එක්රැස් කර) තැන්පත් කිරීම ද එය පාරායනා කරවීම ද අප කෙරෙහි (වූ වගකීමක්) වන්නේය."/>
        <aya index="18" text="එබැවින් එය අප පාරායනා කළ විට එම පාරායනය නුඹ අනුගමනය කරවු."/>
        <aya index="19" text="පසුව සැබැවින්ම එය පැහැදිලි කිරීම ද අප කෙරෙහි (වූ වගකීමක්) වන්නේය."/>
        <aya index="20" text="(කියාමත් දිනයේ නැගිටුවනු ලැබීම පදනම් රහිත දෙයක් බව නුඹලා සිතන පරිදි) නොව නමුත් නුඹලා මෙලොව ජීවිතය පි‍්‍රය කරන්නෙහුය."/>
        <aya index="21" text="තවද නුඹලා මතු ලොව නොසලකා හරින්නෙහුය."/>
        <aya index="22" text="එදින (ඇතැම්) මුහුණු තම පරමාධිපති දෙස බලමින් දීප්තියෙන් පවතී."/>
        <aya index="24" text="එදින තවත් (ඇතැම්) මුහුණු (ශෝකයෙන්) කළු මැල වී පවතී."/>
        <aya index="25" text="(මන්දයත්) කොන්ද බිඳ දමන දරුණු විපත්තිය ඒවාට සිදුවනු ඇතැ'යි ස්ථිර ලෙස විශ්වාස කරන බැවිනි."/>
        <aya index="26" text="(මෙලොව ජීවිතය සදාතනික යැයි තමන් සිතන පරිදි) නොව, ප‍්‍රාණය උගුරු දණ්ඩට ළඟා වූ විට"/>
        <aya index="27" text="(සුවය පතා) මතුරන්නා කවරෙකු දැ'යි විමසනු ලැබූ විට,-"/>
        <aya index="28" text="සැබැවින්ම එයමය (මෙලොවින්) වෙන්වීම යැයි ඔහු ස්ථීර කර ගන්නේය."/>
        <aya index="29" text="කෙණ්ඩය කෙණ්ඩයත් සමග පැටලෙනු ඇත."/>
        <aya index="30" text="එදිනය නුඹගේ පරමාධිපති වෙත (නුඹලා) ඇදගෙන යනු ලබනුයේ."/>
        <aya index="31" text="තවද ඔහු සත්‍යය පිළිගත්තේ ද නැත. 'සලාතය' ඉටු කළේ ද නැත."/>
        <aya index="32" text="එනමුත් ඔහු (අල් කුර්ආනය) අසත්‍යය කළේය. පිටුපෑවේය."/>
        <aya index="33" text="ඉන් පසුව ඔහු තම පවුල දෙසට ගර්වයෙන් යුතුව ගියේය."/>
        <aya index="34" text="නුඹට විනාශයය. නැවත (නුඹට) විනාශයමය."/>
        <aya index="35" text="ඉන් පසුව ද නුඹට විනාශයය. නැවත (නුඹට) විනාශයමය."/>
        <aya index="36" text="මිනිසා (කිසිදු විනිශ්චයකින් තොරව) ඔහුව නිකරුණේ අතහරිනු ලබන්නේ යැයි සිතන්නේ ද?"/>
        <aya index="37" text="ඔහු (ගර්භාෂය තුළට) හලන ලද ශුක‍්‍රාණු බිඳක් ලෙස නොසිටියේ ද?"/>
        <aya index="38" text="පසුව ඔහු (ගර්භාෂයේ එල්ලී ඇති) ලේ කැටියක් මෙන් සිටියේ ය. පසුව (අල්ලාහ් ඔහුව) මවා (අංග සම්පූර්ණව) සැකසුවේය."/>
        <aya index="39" text="පසුව ඔහුගෙන් පුරුෂ හා ස්ත‍්‍රී යුගලය ඇති කළේය."/>
        <aya index="40" text="මරණයට පත් වූවන්ට ප‍්‍රාණය දීමට (සැලසුම් සහගතව මැවූ අල්ලාහ් වන) මොහු ශක්තිය ඇත්තෙකු නොවෙන්නේ ද?"/>
    </sura>
    <sura index="76" name="">
        <aya index="1" text="සඳහන් කරනු ලබන (තරමට වටිනා) දෙයක් ලෙස මිනිසා නොසිටි කාල පරිච්ඡේදයක් ඔහුට (නො)පැමිණියේ ද?"/>
        <aya index="2" text="සැබැවින්ම අපි මිනිසාව පිරික්සීම සඳහා (ස්ත‍්‍රී පුරුෂ) මිශ‍්‍රිත ඉන්ද්‍රියෙන් මැවුවෙමු. පසුව අපි ඔහුට ශ‍්‍රවණය ද දෘෂ්ටිය ද ඇති කළෙමු."/>
        <aya index="3" text="සැබැවින්ම ඔහුට අපි මග පෙන්වූයෙමු. (ඔහු) කෘතවේදියෙකුව හෝ ගුණමකුවෙකුව හෝ විය හැක."/>
        <aya index="4" text="සැබැවින්ම අපි ප‍්‍රතික්ෂේපකයින්ට දම්වැල් ද ගෙල විලංගු ද ඇවිළෙන (නිරා) ගින්න ද සූදානම් කර ඇත්තෙමු."/>
        <aya index="5" text="සැබැවින්ම සැදැහැමියන් ගුරුලේත්තුවෙන් පානය කරති. එහි මිශ‍්‍රණය කාෆූරයෙන් වේ."/>
        <aya index="6" text="(එය) උල්පතකි. අල්ලාහ්ගේ ගැත්තන් එයින් පානය කරති. ඔවුහු එය (තමන් කැමති ස්ථානයකින්) පිරී උතුරන්නට සලස්වති."/>
        <aya index="7" text="ඔවුහු (කවරහු ද යත් මෙලොවෙහි) භාරයන් ඉටු කරන්නෝය. තවද නපුර ව්‍යාප්ත වන්නා වූ දිනයකට ඔවුහු බිය වන්නෝය."/>
        <aya index="8" text="ඔවුහු ආහාරය කෙරෙහි ප‍්‍රිය මනාපයක් තිබුණ ද (අල්ලාහ් කෙරෙහි වූ ආදරය හේතුවෙන්) දුගියාට ද අනාථයාට ද සිරකරුවාට ද ඒවා සපයන්නෝය."/>
        <aya index="9" text="&quot;අප නුඹලාට ආහාර සපයනුයේ අල්ලාහ්ගේ මුහුණ(තෘප්තිය) වෙනුවෙන්මය. නුඹලාගෙන් කිසිඳු ප‍්‍රතිලාභයක් හෝ කිසිදු කෘතඥතාවක් හෝ අපේක්ෂා නොකරන්නෙමු.-"/>
        <aya index="10" text="සැබැවින්ම අපගේ පරමාධිපති අබියසින් වූ (මුහුණු) අඳුරු වන දුෂ්ට දිනයක් පිළිබඳව අපි බිය වන්නෙමු&quot; (යැයි ඔවුහු පවසති.)"/>
        <aya index="11" text="එබැවින් එදින හානියෙන් ඔවුන්ව අල්ලාහ් ආරක්ෂා කර, පිබිදීම ද සතුට ද ඔවුන්ව හමුවීමට සලස්වන්නේය."/>
        <aya index="12" text="ඔවුන් ඉවසා සිටි හෙයින් ඔවුන්ගේ ප‍්‍රතිඵල වනුයේ ස්වර්ගය හා සේද වස්ත‍්‍ර ය."/>
        <aya index="13" text="එහි ඔවුහු උස් කවිච්චියන්හි හාන්සි වන්නන්ව සිටිති. එහි දී ඔවුන් සූර්ය රශ්මිය ද අධික සීතල ද නොදකින්නෝය."/>
        <aya index="14" text="ඒවායෙහි (ගස්වල) සෙවණැලි ඔවුන්ට සමීපව පවතී. ඒවායෙහි (පලතුරු) පොකුරු ඔවුනට (පහසුවෙන් නෙළා ගැනීමට) අවනත කර දෙනු ලැබේ."/>
        <aya index="15" text="රිදියෙන් වූ භාජන ද පළිඟු වලින් සමන්විත බඳුන් ද ඔවුන් වටා ගෙන එනු ලැබේ."/>
        <aya index="16" text="(ඒවා) රිදියෙන් වූ පළිඟු වලින්ය. ඒවා ප‍්‍රමාණයට අනුව ඔවුනට සකසා දෙන්නෝය."/>
        <aya index="17" text="එහි(ස්වර්ගයෙහි) ඔවුන්ට ගුරුලේත්තුවෙන් පානය සඳහා සපයනු ලැබේ. එහි මිශ‍්‍රණය ඉඟුරු වලින් යුක්ත වේ."/>
        <aya index="18" text="එය (ලබා ගනුයේ) 'සල්සබීල්' යනුවෙන් නම් කරනු ලැබූ එහි ඇති උල්පතකිනි."/>
        <aya index="19" text="සදා දරු වියෙහි පසු වන දරුවන් ඔවුන් වටා පැමිණෙති. නුඹ ඔවුන් දුටු විට විහිදුනු මුතු යැයි ඔවුන් පිළිබඳව නුඹ සිතන්නෙහිය."/>
        <aya index="20" text="තවද ඔබ බැලූ විට එහි (සෑම ස්ථානයකම) පූර්ණ සොම්නස ද (අල්ලාහ්ගේ) මහා ආධිපත්‍යය ද දකිනු ඇත."/>
        <aya index="21" text="(ස්වර්ගවාසීන් වන) ඔවුන් මත සිනිඳු කොළ පැහැති සේද වස්ත‍්‍ර ද ඝණ සේද වස්ත‍්‍ර ද ඇත. ඔවුනට රිදියෙන් වූ වළලු පලඳවනු ලැබේ. තවද ඔවුනට ඔවුන්ගේ පරමාධිපති පිරිසිදු පානය පොවන්නේය."/>
        <aya index="22" text="'සැබැවින්ම මෙය නුඹලාට ප‍්‍රතිඵලයක් වශයෙනි. තවද නුඹලාගේ උත්සාහය අගය කරන්නක් විය.'"/>
        <aya index="23" text="(නබිවරය,) සැබැවින්ම අපිමය නුඹ වෙත අල් කුර්ආනය කොටස් වශයෙන් පහළ කළේ."/>
        <aya index="24" text="එබැවින් නුඹගේ පරමාධිපතිගේ නීතියට නුඹ ඉවසිලිමත් වවු. තවද නුඹ (මක්කාවාසීන් වන) ඔවුන් අතුරින් කිසිඳු පාපිෂ්ඨයෙකුට හෝ අධික ලෙස ප‍්‍රතික්ෂේප කරන්නෙකුට හෝ අවනත නොවවු."/>
        <aya index="25" text="තවද නුඹගේ පරමාධිපතිගේ නාමය උදෑසන හා සවස මෙනෙහි කරවු."/>
        <aya index="26" text="තවද රාත‍්‍රියෙන් කොටසක් ඔබ ඔහුට 'සුජූද්' කරවු. තවද ඔහුව රාත‍්‍රියෙහි දීර්ඝව පිවිතුරු කරවු."/>
        <aya index="27" text="සැබැවින්ම මොවුන් ඉක්මන් දෑ(විනාශ වන මෙලොව) ප‍්‍රිය කරති. තවද ඔවුනට පසුපසින් ඇති බැ?රුම් (කියාමත්) දිනය (පිළිබඳව නොසලකා) හැර දමති."/>
        <aya index="28" text="අපි ඔවුන් මවා ඔවුන්ගේ (ශරීර) අවයවයන් ශක්තිමත්ව සැකසුවෙමු. අපි අභිමත කළේ නම් ඔවුන් මෙන් (වෙනත්) අයව ඔවුන් වෙනුවට පූර්ණ ආදේශනයකින් ආදේශනය කරන්නෙමු."/>
        <aya index="29" text="සැබැවින්ම මෙය උපදේශයකි. එබැවින් කවරෙකු අභිමත කළේ ද ඔහු තම පරමාධිපති කෙරෙහි වූ මග තෝරා ගනු ඇත."/>
        <aya index="30" text="තවද අල්ලාහ් අභිමත කරන්නේ නම් මිස නුඹලා අභිමත නොකරන්නෙහුය. සැබැවින්ම අල්ලාහ් සර්වඥය. සර්ව ප‍්‍රඥාවන්තය."/>
        <aya index="31" text="කවරෙකුව ඔහු අභිමත කරන්නේ ද ඔහුව තම දයාවෙහි ඔහු ඇතුළු කරවන්නේය. තවද අපරාධකරුවන් වන ඔවුනට ඔහු වේදනීය දඬුවමක් සූදානම් කර ඇත."/>
    </sura>
    <sura index="77" name="">
        <aya index="1" text="එකකට පසු තවෙකක් ලෙස එවන ලද දෑ(සුළං) මත දිවුරමින්."/>
        <aya index="2" text="තවද දැඩි ලෙස හමන දෑ මත ද"/>
        <aya index="3" text="තවද විහිදී පැතිර යන දෑ(වලාකුළු) මත ද"/>
        <aya index="4" text="තවද(සත්‍යය හා අසත්‍යය අතර)වෙන් කරවන දෑ('මලක්වරුන්') මත ද"/>
        <aya index="5" text="තවද නිදහසට කරුණු දැක්විය නොහැක්කක් වශයෙන් හෝ අවවාදයක් වශයෙන් හෝ උපදේශනයන් ගෙන හැර පාන්නන්('මලක්වරුන්') මත ද (දිවුරමින්)."/>
        <aya index="7" text="සැබැවින්ම නුඹලාට ප්‍රතිඥා දෙනු ලැබූ දෑ සිදුවන්නේමය."/>
        <aya index="8" text="තවද තරු (එහි ආලෝකය) නැති කරනු ලබන විට,"/>
        <aya index="9" text="අහස පළනු ලබන විට"/>
        <aya index="10" text="කඳු (තිබූ තැනින්) විසුරුවනු ලබන විට"/>
        <aya index="11" text="දූතවරුන්ට නියමිත වේලාවකට එක්රැස් කරනු ලැබූ විට"/>
        <aya index="12" text="කවර දිනයක් සඳහා මේවා ප්‍රමාද කරනු ලැබුවේ ද?"/>
        <aya index="13" text="අවසන් තීරණය ලබා දෙන දිනයක් සඳහාය."/>
        <aya index="14" text="අවසන් තීරණය ලබා දෙන දිනය කුමක් දැ'යි නුඹව දැනුවත් කළේ කුමක් ද?"/>
        <aya index="15" text="එදින අසත්‍යය කරන්නන්ට ඛේදය අත්වේවා!"/>
        <aya index="16" text="(ඔවුනට) පෙර විසූවන් අපි විනාශ නොකළෙමු ද?"/>
        <aya index="17" text="පසුව අපි පසු විසූවන්ට ද (පෙර විසූවනට ලබා දුන් දඬුවම) අනුගමනය කළෙමු."/>
        <aya index="18" text="වැරදිකරුවන් සමග අප ක්‍රියා කරනුයේ මෙලෙසය."/>
        <aya index="19" text="අසත්‍යය කරන්නන්ට එදින ඛේදය අත්වේවා!"/>
        <aya index="20" text="අපි නුඹලාව නොවටිනා අල්ප ජලයකින් (ශුක්‍රාණුවෙන්) නොමැව්වෙමු ද?"/>
        <aya index="21" text="පසුව නියමිත (දින) ප්‍රමාණයක් දක්වා සුරක්ෂිත ස්ථානයක (ගර්භාෂයේ) අපි එය තැන්පත් කළෙමු."/>
        <aya index="23" text="පසුව අපි (එය) සැකසුවෙමු. සකසන්නන්ගෙන් අපි යහපත් වුණෙමු."/>
        <aya index="24" text="අසත්‍යය කරන්නන්ට එදින ඛේදය අත්වේවා!"/>
        <aya index="25" text="ජීවත් වන දෑ ද මළ දෑ ද ග්‍රහණය කරන්නක් ලෙස මිහිතලය අපි පත් නොකළෙම් ද?"/>
        <aya index="27" text="එහි අපි උස් ලෙස සවිකළ දෑ (කඳු) නිර්මාණය කළෙමු. තවද මිහිරි පානය නුඹලාට අපි සැපයුවෙමු."/>
        <aya index="28" text="එදින අසත්‍යය කරන්නන්ට ඛේදය අත්වේවා."/>
        <aya index="29" text="(එදින ඔවුනට මෙසේ පවසනු ලැබේ.) නුඹලා කවර දෙයක් පිළිබඳව අසත්‍යය කළේ ද එය වෙත නුඹලා ගමන් කරවු."/>
        <aya index="30" text="කොටස් තුනකින් යුත් (නිරයේ දුමෙන් වූ) සෙවණ දෙස නුඹලා ගමන් කරවු."/>
        <aya index="31" text="එය අධික සෙවණක් ලබා දෙන්නක් ද දළු ලා ඇවිළෙන ගින්නෙන් ආරක්ෂා කරන්නක් ද නොවේ."/>
        <aya index="32" text="සැබැවින්ම එය (එම නිරය) මාලිගාව හා සමාන වූ (විශාල) ගිනි දළු විසි කරයි."/>
        <aya index="33" text="සැබැවින්ම එය කහ පැහැති ඔටුවන් මෙන්ය."/>
        <aya index="34" text="එදින අසත්‍යය කරන්නන්ට ඛේදය අත්වේවා!"/>
        <aya index="35" text="මෙය ඔවුහු කතා නොකරන දිනයකි."/>
        <aya index="36" text="නිදහසට කරුණු දැක්වීම සඳහා ඔවුනට අවසර දෙනු නොලැබේ."/>
        <aya index="37" text="එදින අසත්‍යය කරන්නන්ට ඛේදය අත්වේවා!"/>
        <aya index="38" text="මෙය (අසත්‍යයෙන් සත්‍යය වෙන් කර) අවසන් තීරණය ලබා දෙන දිනයයි. නුඹලාව ද පෙර විසූවන් ද (එදින) අපි එක්රැස් කර ඇත්තෙමු."/>
        <aya index="39" text="නුඹලාට (එයින් මිදීමට) උපාය මාර්ගයක් තිබේ නම් නුඹලා මට එරෙහිව (එම) උපාය මාර්ගය යොදවවු."/>
        <aya index="40" text="එදින අසත්‍යය කරන්නන්ට ඛේදය අත්වේවා."/>
        <aya index="41" text="සැබැවින්ම බිය භක්තිකයින් සෙවණැලිහි ද උල්පත් (අසල)හි ද සිටිති."/>
        <aya index="42" text="ඔවුන් ප්‍රිය කරන්නා වූ පලතුරු (භුක්ති විඳීමෙ)හි ද (සිටිති)."/>
        <aya index="43" text="(මෙලොව ජීවිතයේ) නුඹලා කරමින් සිටි දෑ හේතු කොට ගෙන නුඹලා ප්‍රීතියෙන් අනුභව කරවු. පානය කරවු.' (යැයි පවසනු ලැබේ.)"/>
        <aya index="44" text="සැබැවින්ම අප යහපත කරන්නන්ට මෙලෙසය ප්‍රතිඵල ලබා දෙනුයේ."/>
        <aya index="45" text="අසත්‍යය කරන්නන්ට එදින ඛේදය අත්වේවා!"/>
        <aya index="46" text="නුඹලා සුළු කලකට අනුභව කරවු, සැප විඳිවු. සැබැවින්ම නුඹලා වැරදිකරුවන්ය."/>
        <aya index="47" text="අසත්‍යය කරන්නන්ට එදින ඛේදය අත්වේවා!"/>
        <aya index="48" text="ඔවුනට 'රුකූඃ' ඉටු කරවැ'යි පවසනු ලැබූ විට ඔවුන් රුකූඃ ඉටු නොකරති."/>
        <aya index="49" text="අසත්‍යය කරන්නන්ට එදින ඛේදය අත්වේවා!"/>
        <aya index="50" text="එබැවින් මෙයට (කුර්ආනයට) පසු කවර පුවතක් ද මොවුන් විශ්වාස කරනුයේ?"/>
    </sura>
    <sura index="78" name="">
        <aya index="1" text="ඔවුහු එකිනෙකා අතර විමසනුයේ කුමක් පිළිබඳව ද?"/>
        <aya index="2" text="කවර විෂයක් කෙරෙහි ඔවුහු මතභේද ඇත්තවුන් ලෙස සිටියේ ද එම මහඟු පුවත (වන මළවුන් නැගිටවනු ලබන දිනය) පිළිබඳව ය."/>
        <aya index="4" text="නියත වශයෙන්ම ඔවුහු මතු දැන ගනු ඇත."/>
        <aya index="5" text="පසුව, නියත වශයෙන්ම ඔවුහු මතු දැන ගනු ඇත."/>
        <aya index="6" text="මිහිතලය යහනාවක් ලෙස හා කඳු කූඤ්ඤ ලෙස අපි නිර්මාණය නොකළෙමු ද?"/>
        <aya index="8" text="තවද අපි නුඹලාව යුගල ලෙස මැව්වෙමු."/>
        <aya index="9" text="අපි නුඹලාගේ නින්ද විවේකයක් ලෙස ඇති කළෙමු."/>
        <aya index="10" text="තවද අපි රාත‍්‍රිය ආවරණයක් ලෙස ඇති කළෙමු."/>
        <aya index="11" text="තවද අපි දහවල ජීවනෝපාය(මාර්ගය)ක් ලෙස ඇති කළෙමු."/>
        <aya index="12" text=" තවද අපි නුඹලාට ඉහළින් ශක්තිමත් වූ (අහස්) හතක් තැනුවෙමු."/>
        <aya index="13" text=" තවද අපි තාප දීප්තියෙන් යුත් පහනක් (සූර්යයා) නිර්මාණය කළෙමු."/>
        <aya index="14" text=" තවද වැහි වලාකුළු වලින් අධිකව හැලෙන්නා වූ ජලය අපි පහළ කළෙමු."/>
        <aya index="15" text=" එමගින් අප ධාන්‍ය හා හරිත දෑ පිට කිරීම පිණිසය."/>
        <aya index="16" text=" තවද (ගහ කොළ) එකිනෙක වෙළී වැඩුණු උයන් ද (පිට කිරීම පිණිසය.)"/>
        <aya index="17" text=" සැබැවින්ම විනිශ්චය දිනය නිශ්චිත වූ කාලයක වේ.-"/>
        <aya index="18" text="එදින ''සූර්'' (නම් හොරණෑව) පිඹිනු ලැබේ. එවිට නුඹලා සමූහයන් වශයෙන් පැමිණෙනු ඇත."/>
        <aya index="19" text="තවද අහස විවෘත කරනු ලැබේ. එවිට එය දොරටු ලෙස පත්වනු ඇත."/>
        <aya index="20" text="  තවද කඳු ඉවත් කරනු ලැබේ. එවිට එය මිරිඟුවක් ලෙස පත් වනු ඇත."/>
        <aya index="21" text="සැබැවින්ම නිරය පහර දීමට අපේක්ෂාවෙන් සිටින්නකි."/>
        <aya index="22" text="(එය) සීමාව ඉක්මවා ගියවුන් ලැගුම් ගන්නා ස්ථානයකි."/>
        <aya index="23" text="ඔවුහු එහි (නිමක් නොමැතිව) සදාතනිකව රැඳෙන්නන් වෙති."/>
        <aya index="24" text="ඔවුහු එහි සිසිලක් හෝ පානයක් හෝ රස නොවිඳිති."/>
        <aya index="25" text="(නමුත්) උතුරා නටන ජලය හා සැරව හැර."/>
        <aya index="26" text="(මේවා තමන් කළ ක‍්‍රියාවන්ට) සුදුසු ප‍්‍රතිඵල වශයෙනි."/>
        <aya index="27" text="සැබැවින්ම ඔවුහු (තමන් කළ ක‍්‍රියාවන්ට) ගිණුම් (විමසීමක්) අපේක්ෂා නොකර සිටියෝය."/>
        <aya index="28" text="තවද අපගේ වදන් දැඩි අසත්‍යය කිරීමකින් අසත්‍යය කළෝය."/>
        <aya index="29" text="තවද (ඔවුන්ගේ ක‍්‍රියාවන් අතුරින්) සෑම දෙයක්ම සැබැවින්ම අපි ඒවා ලිඛිතව ගණනය කර තැබුවෙමු."/>
        <aya index="30" text="එබැවින් රස විඳිවු. දඬුවම මිස අපි නුඹලාට (වෙනත් කිසිවක්) වැඩි නොකරන්නෙමු."/>
        <aya index="31" text="සැබැවින්ම බිය භක්තිකයින්ට ජයග‍්‍රාහී ස්ථානයක් ඇත."/>
        <aya index="32" text="උයන් ද (විවිධ රසැති) මිදි ද"/>
        <aya index="33" text="තවද ඉදිරියට නෙරා ආ පියයුරු වලින් යුත් සම වයසැත්තියන් ද"/>
        <aya index="34" text="තවද (අමෘතයෙන්) පිරුණු ගුරුලේත්තු ද ඇත."/>
        <aya index="35" text="නිෂ්ඵල දෑ හෝ අසත්‍යය දෑ හෝ ඔවුහු එහි සවන් නොදෙති."/>
        <aya index="36" text="(මේවා නුඹ කළ ක‍්‍රියාවන් සඳහා) නිසි ගිණුම්කරණයකින් යුත් පිරිනැමීමක් වශයෙන් නුඹගේ පරමාධිපතිගෙන් වූ වේතනයකි.-"/>
        <aya index="37" text="අහස් හා මිහිතලයෙහි ද ඒ දෙක අතර ඇති දෑහි ද පරමාධිපති වූ පරම කරුණාභරිතයාණන්ගෙන් (වූ වේතනයක් වශයෙන්)ය. (මළවුන් නැගිටුවනු ලබන දින) ඔහුව ඇමතීමට කිසිවෙකු බලයක් නොලබති."/>
        <aya index="38" text="රූහ් (නැමැති 'ජිබ්රීල්') හා 'මලක්වරුන්' (දේව දූතයින්) පෙළ ගැසී නැගී සිටින දින, පරම කරුණාභරිතයා (වූ අල්ලාහ්) කවරෙකුට අවසර දුන්නේ ද ඔහු හැර කිසිවෙකු කථා නොකරති. තවද (අවසර දුන්) ඔහු නිවැරදි දෑ කථා කරන්නේය."/>
        <aya index="39" text="එය සත්‍ය දිනයකි. එබැවින් කවරෙකු අභිමත කරන්නේ ද ඔහු තම පරමාධිපති වෙත වූ ලැගුම් ගන්නා ස්ථානය (මෙලොවෙහිදී තෝරා) ගනිත්වා!"/>
        <aya index="40" text="සමීප දඬුවමක් පිළිබඳව සැබැවින්ම අපි නුඹලාට අවවාද කළෙමු. මිනිසා තම දෑත් පෙරටු කර ගත් දෑ දැක බලා ගන්නා දින &quot;අහෝ! මා (මෙලොව) දූවිලි බවට පත් වූයෙම් නම්&quot; යැයි ප‍්‍රතික්ෂේපකයා පවසනු ඇත."/>
    </sura>
    <sura index="79" name="">
        <aya index="1" text="(ප‍්‍රතික්ෂේපකයින්ගේ ප‍්‍රාණය) දැඩි ලෙස ඩැහැගන්නන් (වන 'මලක්වරු') මත දිවුරමින්."/>
        <aya index="2" text="තවද (විශ්වාසිකයින්ගේ ප‍්‍රාණය) මෘදු ලෙස ගලවා ගන්නන් (වන 'මලක්වරු') මත දිවුරමින්."/>
        <aya index="3" text="තවද (අල්ලාහ්ගේ අණ රැගෙන) පාවෙමින් පහළ වන (විශ්වාසිකයින්ගේ ප‍්‍රාණය ස්වර්ගය වෙත ඉදිරියට ගෙන යාමට) තරගයකින් තරග වදින (අල්ලාහ්ගේ අණ පරිදි සියලු) කරුණු සැකසුම් කරන්නන් (වන මලක්වරු) මත දිවුරමින්."/>
        <aya index="6" text="(පළමු හොරණෑව පිඹීමෙන්) මහා කම්පනය සිදු වන දින."/>
        <aya index="7" text="අනෙක(දෙවන හොරණෑව පිඹීම) එය පසුපසින් පැමිණෙයි."/>
        <aya index="8" text="එදින (ප‍්‍රතික්ෂේපකයින්ගේ) හදවත් සැලෙමින් පවතී."/>
        <aya index="9" text="ඔවුන්ගේ බැල්ම (අවමානයෙන්) පහළට හෙළී තිබේ."/>
        <aya index="10" text="&quot;සැබැවින්ම අප පෙර (ජීවත් වූ) තත්ත්වයටම ගෙන එනු ලබන්නෙමු දැ?&quot;යි ඔවුහු පවසති."/>
        <aya index="11" text="දිරා ගිය ඇටකටු බවට අප පත් වූ කල්හි ද?"/>
        <aya index="12" text="&quot;එවිට එය අලාභදායී නැවත හැරී යාමක් යැ&quot;යි ඔවුහු පවසති. -"/>
        <aya index="13" text="හුදෙක් එය එක් හඬක් පමණි."/>
        <aya index="14" text="එසැණින් ඔවුහු (එක් රැස් කරනු ලබන මහ්ෂර් නම්) තැනිතලාව මත වෙති."/>
        <aya index="15" text="(නබිවරය,) නුඹ වෙත 'මූසාගේ' පුවත පැමිණියේ ද?"/>
        <aya index="16" text="'තුවා' නම් පාරිශුද්ධ මිටියාවතෙහි ඔහුගේ පරමාධිපති ඔහුව ඇමතූ විට,"/>
        <aya index="17" text="නුඹ 'ෆිර්අවුන්' වෙත යවු. සැබැවින්ම ඔහු සීමාව ඉක්ම වීය."/>
        <aya index="18" text="තවද &quot;නුඹව පවිත‍්‍ර කර ගැනීමට නුඹට (කැමැත්තක්) ඇත් දැ?&quot;යි (ෆිර්අවුන්ගෙන්) විමසවු."/>
        <aya index="19" text="එමෙන්ම නුඹගේ පරමාධිපති වෙත මම නුඹට මග පෙන්වමි. එවිට නුඹ (අල්ලාහ්ට) බියවනු ඇත(යැයි 'මූසා' පැවසුවේය)."/>
        <aya index="20" text="පසුව, ඔහු(මූසා) ඔහුට මහත් වූ සංඥාව ගෙන හැර පෑවේය."/>
        <aya index="21" text="නමුත් ඔහු(ෆිර්අවුන්) අසත්‍යය කොට පිටු පෑවේය."/>
        <aya index="22" text="ඉන් පසුව ඔහු පසුපස හැරී, (කූට) උත්සාහයන්හි නිරත වූයේය."/>
        <aya index="23" text="තවද ඔහු (තම පිරිස) එක් රැස් කර හඬ නගා ඇමතුවේය."/>
        <aya index="24" text="පසුව &quot;මා නුඹලාගේ උත්තරීතර පරමාධිපති යැ&quot;යි ඔහු('ෆිර්අවුන්') පැවසුවේය."/>
        <aya index="25" text="එබැවින් මතු ලොව හා මෙලොව ආදර්ශමත් දඬුවමක් ලෙස අල්ලාහ් ඔහුව ග‍්‍රහණය කළේය."/>
        <aya index="26" text="සැබැවින්ම කවරෙකු (අල්ලාහ්ට) බිය වන්නේ ද ඔහුට මෙහි පාඩමක් ඇත."/>
        <aya index="27" text="මවනු ලැබූ දැයින් ඉතා අසීරු නුඹලා ද? නැතහොත් අහස ද? ඔහු එය තැනුවේය."/>
        <aya index="28" text="එහි වියන ඔසවා පසුව නිසියාකාරව එය සකස් කළේය.-"/>
        <aya index="29" text="තවද එහි රාත‍්‍රිය අඳුරු කර, එහි (දහවල්) ආලෝකය හෙළි කළේය."/>
        <aya index="30" text="ඉන් පසුව මිහිතලය (ජීවත් වීමට සුදුසු අයුරින්) ව්‍යාප්ත කළේය."/>
        <aya index="31" text="එයින් එහි ජලය ද එහි තණ බිම් ද හෙළි කළේය."/>
        <aya index="32" text="තවද කඳු (මිහිතලයෙහි) ස්ථාවර ලෙස ඔහු ස්ථාපිත කළේය."/>
        <aya index="33" text="(මේ සියල්ල) නුඹලාට ද නුඹලාගේ පශු කුලයට අයත් 'සතුන්ට' ද භුක්ති විඳීමක් වශයෙනි."/>
        <aya index="34" text="නමුත් අති මහත් ව්‍යසනය (එනම් ලොව අවසානය) පැමිණි විට"/>
        <aya index="35" text="මිනිසා තමන් වෙහෙසෙමින් කළ දෑ එදින සිහිපත් කරයි."/>
        <aya index="36" text="තවද දකින්නන් සැමට නිරා ගින්න නිරාවරණය කරනු ලබයි."/>
        <aya index="37" text="එබැවින් සීමාව ඉක්මවා ගොස් (මතු ලොවට වඩා ඉහළින්) මෙලොව ජීවිතය තෝරා ගත්තෙකු පිළිබඳව (සඳහන් කරන්නේ) නම්,"/>
        <aya index="39" text="සැබැවින්ම නිරයමය (ඔවුන්) ලැගුම් ගන්නා ස්ථානය වන්නේ."/>
        <aya index="40" text="තවද තම පරමාධිපති ඉදිරියේ සිට ගැනීමට බිය වී මනෝ ඉච්ඡුාවන්ගෙන් (තම) ආත්මය වළක්වන්නා පිළිබඳව (සඳහන් කරන්නේ) නම්"/>
        <aya index="41" text="සැබැවින්ම (ස්වර්ග) උයනමය (ඔවුන්) ලැගුම් ගන්නා ස්ථානය වන්නේ."/>
        <aya index="42" text="(නබිවරය,) ඔවුහු නුඹගෙන් (ලොව අවසන්) හෝරාව පිළිබඳව &quot;එය කෙදිනක සිදු වන්නේදැ?&quot;යි විමසති."/>
        <aya index="43" text="ඒ පිළිබඳව සඳහන් කිරීමට නුඹ කවර දැයෙහි (එනම් කවර දැනුමෙහි) සිටින්නෙහි ද?"/>
        <aya index="44" text="එහි අවසන් දැනුම නුඹගේ පරමාධිපති වෙතය."/>
        <aya index="45" text="කවරෙකු එය පිළිබඳව බිය වන්නේද හුදෙක් නුඹ ඔහුට අවවාද කරන්නෙකු පමණය."/>
        <aya index="46" text="සැබැවින්ම ඔවුහු එය දකින දින (මෙලොවෙහි) පස්වරුවක හෝ පෙරවරුවක (එනම් මද වේලාවක්) මිස රැඳී නොසිටියාක් මෙන් (ඔවුනට හැගෙනු) ඇත."/>
    </sura>
    <sura index="80" name="">
        <aya index="1" text="ඔහු (අප‍්‍රසාදයෙන්) ඇහි බැමි අකුළා වෙනතකට හැරුණේය."/>
        <aya index="2" text="අන්ධ මිනිසා ඔහු වෙත පැමිණි හේතුවෙනි."/>
        <aya index="3" text="තවද (නබිවරය, අන්ධ මිනිසා ගැන) නුඹව දැනුවත් කළේ කුමක් ද? ඔහු පවිත‍්‍ර වන්නට ඉඩ ඇත."/>
        <aya index="4" text="නැතහොත් ඔහු උපදෙස් ලබන්නට ඉඩ ඇත. තවද එම උපදෙස ඔහුට ප‍්‍රයෝජනවත් වන්නට හැක."/>
        <aya index="5" text="(දහම දැන ගැනීමට) අවශ්‍යතාවකින් තොරව සිටින්නා පිළිබඳව (සඳහන් කරන්නේ) නම්"/>
        <aya index="6" text="නුඹ ඔහු වෙත අවධානය යොමු කරන්නෙහිය."/>
        <aya index="7" text="ඔහු පවිත‍්‍ර නොවූවත් නුඹ කෙරෙහි (වගකීමක්) නැත."/>
        <aya index="8" text="තවද නුඹ වෙත (අල්ලාහ්ට) බිය වී (දහම දැන ගැනීමට) උනන්දුවෙන් විගස පැමිණි අයෙකු පිළිබඳව (සඳහන් කරන්නේ) නම්"/>
        <aya index="10" text="ඔහු පිළිබඳව නුඹ නොසලකා හැරියෙහිය."/>
        <aya index="11" text="එසේ නො(කර)ව, සැබැවින්ම මෙ(ම අල් කුර්ආන)ය උපදේශයකි."/>
        <aya index="12" text="එබැවින් කවරෙකු අභිමත කරන්නේද ඔහු එය අවධානයට යොමු කරනු ඇත."/>
        <aya index="13" text="(එය) ගෞරවය කරනු ලැබූ (දිව්‍යමය) ලේඛනයන් හි (සටහන් ව තිබුණි.)"/>
        <aya index="14" text="(එම ලේඛනය) උසස් කරනු ලැබ පවිත‍්‍ර කරනු ලැබූවකි."/>
        <aya index="15" text="(එය) ලේඛකයින් (වන 'මලක්වරුන්'ගේ) දෑත්හි විය."/>
        <aya index="16" text="(ඔවුහු) ගෞරවයට පාත‍්‍ර වූ යහපත් අයයි."/>
        <aya index="17" text="(ප‍්‍රතික්ෂේප කළ) මිනිසා ශාප කරනු ලැබීය. ඔහු කෙතරම් ගුණමකු ද?"/>
        <aya index="18" text="කුමන දෙයකින් ඔහුව ඔහු(අල්ලාහ්) මැව්වේ ද?"/>
        <aya index="19" text="ඔහුව ශුක‍්‍රාණුවකින් මවා (මව් කුසෙහි) ඔහුව නිසි අයුරින් සැලසුම් කළේය."/>
        <aya index="20" text="පසුව (මව් කුසෙන් පිටවීමේ) මග ඔහුට පහසු කළේය."/>
        <aya index="21" text="පසුව ඔහුව මරණයට පත් කළේය. ඉන් පසුව ඔහුව වළ දැමුවේය."/>
        <aya index="22" text="පසුව ඔහු(අල්ලාහ්) අභිමත කළ විට ඔහුව යළි නැගිටුවන්නේය."/>
        <aya index="23" text="නැත, සැබැවින්ම (අල්ලාහ්) ඔහුට අණ කළ දෑ ඔහු තවමත් ඉටු කළේ නැත."/>
        <aya index="24" text="එබැවින් මිනිසා තම ආහාරය දෙස අවධානයෙන් බලත්වා!"/>
        <aya index="25" text="සැබැවින්ම අපි ජලය අධික වැගිරීමකින් වැගිරෙව්වෙමු."/>
        <aya index="26" text="පසුව මිහිතලය (එහි පැළෑටි හට ගැන්වීම පිණිස කුඩා) පැල්මකින් පැළුවෙමු."/>
        <aya index="27" text="එවිට එහි බීජ හට ගැන්වූයෙමු."/>
        <aya index="28" text="තවද මිදි හා බෝග වගාවන් ද"/>
        <aya index="29" text="ඔලිව් හා ඉඳි ගස් ද"/>
        <aya index="30" text="(ගහ කොළ වලින් පිරුණු) ඝන වතු ද"/>
        <aya index="31" text="පලතුරු වර්ග හා තෘණ ද (හට ගැන් වූයෙමු)."/>
        <aya index="32" text="(මේ සියල්ල) නුඹලාට ද නුඹලාගේ පශු කුලයට අයත් 'සතුන්ට' ද භුක්ති විඳීමක් වශයෙනි."/>
        <aya index="33" text="එබැවින් බිහිරි කරවන (භයානක හොරණෑ) හඬ පැමිණි විට"/>
        <aya index="34" text="එදින මිනිසා තම සහෝදරයාගෙන් පලා යයි."/>
        <aya index="35" text="තවද තම මවගෙන් හා තම පියාගෙන් ද"/>
        <aya index="36" text="තම භාර්යාවගෙන් හා තම දරුවන්ගෙන් ද (පලා යයි.)"/>
        <aya index="37" text="එදින ඔවුන් අතුරින් සෑම කෙනෙකුටම ඔහුව (අන් අය පිළිබඳව) සැලකිලිමත් නොකරවන භයානක කරුණක් ඇත."/>
        <aya index="38" text="එදින (සමහරුන්ගේ) මුහුණු දීප්තිමත්ව පවතී."/>
        <aya index="39" text="(එම මුහුණු) සිනාමුසුව හා ප‍්‍රීතියට පත්ව තිබේ."/>
        <aya index="40" text="තවත් (සමහරුන්ගේ) මුහුණු එදින ඒවා මත දූවිලිය."/>
        <aya index="41" text="අඳුර ඒවා වෙළා ගනී."/>
        <aya index="42" text="ඔවුන්මය පාපතර ප‍්‍රතික්ෂේපකයින් වන්නේ."/>
    </sura>
    <sura index="81" name="">
        <aya index="1" text="හිරු අකුළනු ලැබූ විට"/>
        <aya index="2" text="තවද තරු විසිරී හැළුණු විට"/>
        <aya index="3" text="තවද කඳු ඉවත් කරනු ලැබූ විට."/>
        <aya index="4" text="තවද ගැබ් කාලය පූර්ණ වූ ඔටු දෙනුන් අත හැර දමනු ලැබූ විට."/>
        <aya index="5" text="තවද වන සතුන් එක් රැස් කරනු ලැබූ විට."/>
        <aya index="6" text="තවද මුහුදු (උතුරා ගොස්) ඇවිළනු ලැබූ විට"/>
        <aya index="7" text="තවද ආත්මයන් සම්බන්ධ කරනු ලැබූ විට."/>
        <aya index="8" text="තවද පණ පිටින් වළලනු ලැබූ දැරියගෙන් ඇයව කුමන පාපයක් සඳහා ඝාතනය කරනු ලැබුවේ දැ?යි ප‍්‍රශ්න කරනු ලැබූ විට."/>
        <aya index="10" text="තවද (ක‍්‍රියාවන් පිළිබඳ) සටහන් ලේඛන දිගු හරිනු ලැබූ විට"/>
        <aya index="11" text="තවද අහස ඉවත් කරනු ලැබූ විට"/>
        <aya index="12" text="තවද නිරා ගින්න මොළවනු ලැබූ විට"/>
        <aya index="13" text="තවද (ස්වර්ග) උයන (එයට හිමි අය වෙත) සමීප කරනු ලැබූ විට"/>
        <aya index="14" text="සෑම ආත්මයක්ම තමන් ගෙන ආ (යහ හා අයහ) දෑ පිළිබඳව දැන ගනිති."/>
        <aya index="15" text="දිව යමින් නොපෙනී හීන වී යන තාරකා මත මම දිවුරමි,"/>
        <aya index="17" text="තවද රාත‍්‍රිය බැස යන විට එය මත ද"/>
        <aya index="18" text="උදෑසන ශ්වසනය කරන (අයුරින් ආලෝකය විහිදුවන) විට එය මත ද (දිවුරමි.)"/>
        <aya index="19" text="සැබැවින්ම මෙය ගෞරවනීය දූතයකුගේ වචනයයි,"/>
        <aya index="20" text="(ඔහු) බලයෙන් යුක්තය. 'අර්ෂ්හි' හිමිකරු අබියස උසස් ස්ථානයක් ඇත්තෙකි."/>
        <aya index="21" text="එහි(අහසෙහි හා මිහිතලයෙහි - 'මලක්වරුන්' විසින්) අවනතයට ලක් වූ (ඔහු) විශ්වාසනීය අයෙකි."/>
        <aya index="22" text="(මක්කා වැසියනි,) නුඹලාගේ සගයා (වන 'මුහම්මද්') උන්මත්තකයෙකු නොවේ.-"/>
        <aya index="23" text="සැබැවින්ම ඔහු(මුහම්මද්) පැහැදිලි ක්ෂිතිජයෙහි ඔහුව('ජිබ්රීල්ව') දුටුවේය."/>
        <aya index="24" text="තවද ගුප්ත දෑ (හෙළි කිරීම) කෙරෙහි ඔහු ලෝභියෙකු නොවේ."/>
        <aya index="25" text="තවද මෙය (ස්වර්ගයෙන්) පලවා හරිනු ලැබූ 'ෂෙයිතාන්ගේ' වචනයක් ද නොවේ."/>
        <aya index="26" text="(ජනයිනි,) එබැවින් නුඹලා කොහි යන්නෙහු ද?"/>
        <aya index="27" text="සමස්ත ලෝකයන්ටම මෙය(අල් කුර්ආනය) උපදෙසක් මිස (අන් කිසිවක්) නැත."/>
        <aya index="28" text="එනම් නුඹලාගෙන් කවරෙකු ඍජු මාර්ගය සෙවීමට අභිමත කරන්නේ ද ඔහුටය (මෙය උපදෙසක් වන්නේ)."/>
        <aya index="29" text="සමස්ත ලෝකයන්ටම පරමාධිපති වූ අල්ලාහ් අභිමත කරන්නේ නම් මිස නුඹලාට (කිසිවක් කිරීමට) සිතිය නොහැක."/>
    </sura>
    <sura index="82" name="">
        <aya index="1" text="අහස පැළී ගිය විට."/>
        <aya index="2" text="තවද තරු හැළී විසිරුණු විට."/>
        <aya index="3" text="තවද මුහුදු පුපුරවනු ලැබූ විට"/>
        <aya index="4" text="තවද මිනිවළ වල් උඩු යටිකුරු කර පෙරළා දමනු ලැබූ විට."/>
        <aya index="5" text="(සෑම) ආත්මයක්(ම) තමන් පෙරටු කළ දෑ හා අතපසු කළ දෑ දැන ගනු ඇත."/>
        <aya index="6" text="අහෝ මිනිස, ත්‍යාගශීලී වූ නුඹගේ පරමාධිපති පිළිබඳව නුඹව රවටා දැමුවේ කුමක් ද?"/>
        <aya index="7" text="ඔහු කවරෙකු ද යත් නුඹව මවා පසුව නුඹව නිසි අයුරින් හැඩ ගස්වා පසුව නුඹව නිසි ලෙස සැකසුවේය."/>
        <aya index="8" text="කවර හැඩයක් ඔහු අභිමත කළේ ද ඒ අයුරින්ම නුඹව පිළියෙල කළේය."/>
        <aya index="9" text="නැත, එහෙත් නුඹලා විනිශ්චය(දින)ය අසත්‍යය කරන්නෙහුය."/>
        <aya index="10" text="තවද සැබැවින්ම නුඹලා මත ආරක්ෂකයින් වෙති.-"/>
        <aya index="11" text="ගෞරවයට පාත‍්‍ර වූ (ඔවුහු නුඹලාගේ සියලු කටයුතු) සටහන් කරන්නන් වෙති."/>
        <aya index="12" text="නුඹලා කරන (සියලු) දෑ ඔවුහු දනිති."/>
        <aya index="13" text="සැබැවින්ම දැහැමියන් (ස්වර්ගයෙහි) පූර්ණ සොම්නසෙහි වෙති."/>
        <aya index="14" text="තවද සැබැවින්ම පාපතරයින් නිරයෙහි වෙති."/>
        <aya index="15" text="විනිශ්චය දින ඔවුහු එහි පිවිස දැවෙති."/>
        <aya index="16" text="තවද ඔවුහු එයින් ඉවත්ව යන්නන් නොවෙති."/>
        <aya index="17" text="තවද විනිශ්චය දිනය කුමක් ද යන්න නුඹව දැනුවත් කළේ කුමක් ද?"/>
        <aya index="18" text="පසුවද, විනිශ්චය දිනය කුමක් ද යන්න නුඹව දැනුවත් කළේ කුමක් ද?"/>
        <aya index="19" text="(එය) කිසිදු ආත්මයක් තවත් ආත්මයකට කිසිවක් කිරීමට බලයක් නොලබන දිනයකි. තවද එදින විධානය අල්ලාහ්(ට පමණක්) සතු වෙයි."/>
    </sura>
    <sura index="83" name="">
        <aya index="1" text="(කිරුම් මිනුම්හි) වංචා කරන්නන්ට විනාශය අත් වේවා!"/>
        <aya index="2" text="ඔවුහු ජනයින්ගෙන් (යම් දෙයක්) මැන ලබා ගන්නා විට පූර්ණ ලෙස ලබා ගනිති."/>
        <aya index="3" text="තවද ඔවුහු ඔවුනට මැන දෙන විට හෝ ඔවුනට කිරා දෙන විට හෝ අඩු කරති."/>
        <aya index="4" text="සැබැවින්ම ඔවුන් මහත් වූ දිනයක (මළවුන්) නැගිටුවනු ලබනු ඇතැයි ඔවුහු නොසිතන්නෝ ද?"/>
        <aya index="6" text="එදින ජනයා සමස්ත ලෝකයන්හි පරමාධිපති අබියස නැගී සිටිති."/>
        <aya index="7" text="එසේ නොව, (ඔවුන් එසේ හැසිරිය නොයුතුය.) සැබැවින්ම පාපතරයින්ගේ වාර්තාව 'සිජ්ජීන්'හිය."/>
        <aya index="8" text="තවද 'සිජ්ජීන්' යනු කුමක් දැ'යි නුඹව දැනුවත් කළේ කුමක් ද?"/>
        <aya index="9" text="(එය) ලියා නිම කරනු ලැබූ වාර්තාවකි."/>
        <aya index="10" text="අසත්‍යය කරන්නවුනට එදින විනාශය අත් වේවා!"/>
        <aya index="11" text="ඔවුන් කවුරුන්ද යත් විනිශ්චය දිනය අසත්‍යය කරන්නන්ය."/>
        <aya index="12" text="තවද සීමාව ඉක්ම වූ සෑම පාපතරයෙකුම හැර අන් කිසිවෙකු එය අසත්‍යය නොකරති."/>
        <aya index="13" text="ඔහු වෙත අපගේ වදන් පාරායනා කරනු ලබන විට '(මේවා) පෙර විසූ අයගේ වෘත්තාන්ත යැ'යි ඔහු පවසන්නේය."/>
        <aya index="14" text="එසේ (ඔහු සිතන පරිදි) නොව, එහෙත් ඔවුන් උපයමින් සිටි (පාපතර) දැයින් ඔවුන්ගේ හදවත් මත මල බැඳී ඇත."/>
        <aya index="15" text="එසේ (ඔහු සිතන පරිදි) නොව, සැබැවින්ම ඔවුහු එදින ඔවුන්ගේ පරමාධිපතිගෙන් (ඔහුව දැකීමේ භාග්‍යයෙන්) ආවරණය කරනු ලැබූවන් වෙති."/>
        <aya index="16" text="පසුව සැබැවින්ම ඔවුහු නිරයට පිවිස දැවෙන්නන් වෙති."/>
        <aya index="17" text="පසුව 'නුඹලා අසත්‍යය කරමින් සිටි දෑ මෙයමය' යැයි කියනු ලැබේ."/>
        <aya index="18" text="එසේ නොව, සැබැවින්ම දැහැමියන්ගේ වාර්තාව 'ඉල්ලිය්යූන්'හිය."/>
        <aya index="19" text="තවද 'ඉල්ලිය්යූන්' යනු කුමක් දැයි නුඹව දැනුවත් කළේ කුමක් ද?"/>
        <aya index="20" text="(එය) ලියා නිම කරනු ලැබූ වාර්තාවකි."/>
        <aya index="21" text="(අල්ලාහ්ට) සමීපතයින් (වන 'මලක්වරුන්') එයට සාක්ෂි දරති."/>
        <aya index="22" text="සැබැවින්ම දැහැමියන් පූර්ණ සොම්නසෙහි වෙති."/>
        <aya index="23" text="(අලංකාර කරන ලද) උස් කවිච්චි මත සිට නරඹමින් සිටිති."/>
        <aya index="24" text="සොම්නසෙහි ප්‍රභාව ඔවුන්ගේ මුහුණු වල නුඹ හඳුනා ගන්නෙහිය."/>
        <aya index="25" text="මුද්‍රා තබන ලද අමෘතයෙන් ඔවුනට පානය සඳහා සපයනු ලැබේ."/>
        <aya index="26" text="එහි මුද්‍රාව කස්තූරිය. තවද එ(හි සොම්නස් ලබා ගැනී)ම විෂයෙහි තරග කරන්නන් තරග කරත්වා."/>
        <aya index="27" text="එහි මිශ්‍රණය තස්නීමයෙන්ය."/>
        <aya index="28" text="(එය ස්වර්ගයේ) උල්පතකි. (අල්ලාහ්ට) සමීපතයින් (වූ ස්වර්ගවාසීන් පමණක්) එයින් පානය කරන්නෝය."/>
        <aya index="29" text="සැබැවින්ම වැරදි කළවුන්, විශ්වාස කළවුනට (මෙලොවෙහි) සිනාසෙමින් සිටියෝය."/>
        <aya index="30" text="තවද ඔවුහු ඔවුන් අසලින් යන විට ඇස් කොණින් (සමච්චල් කරමින්) ඔවුනොවුන් අතර ඉඟි කර ගනිති."/>
        <aya index="31" text="තවද (එම වැරදිකරුවන් වන) ඔවුහු තම පවුල් වෙත නැවත හැරී යන විට (ඔවුනට කළ සමච්චලය පිළිබඳව) සතුටු විඳිමින් හැරී ගියෝය."/>
        <aya index="32" text="තවද ඔවුහු (විශ්වාසිකයින් වන) ඔවුන්ව දුටු විට, 'සැබැවින්ම ඔවුහු නොමග ගියවුන් යැයි' පවසති."/>
        <aya index="33" text="(විශ්වාසිකයන් වන) ඔවුන් කෙරෙහි ආරක්ෂකයින් ලෙස (අල්ලාහ් විසින්) මොවුන්ව එවනු ලැබුවේ නැත."/>
        <aya index="34" text="එබැවින් (විනිශ්චය දිනය වූ) අද දින විශ්වාස කළවුන් ප්‍රතික්ෂේපකයින්ට සිනාසෙති."/>
        <aya index="35" text="තමන් කරමින් සිටි දෑ සඳහා ප්‍රතික්ෂේපකයින්ට ප්‍රතිවිපාක දෙනු ලැබුවේ දැ'යි (එදින විශ්වාසිකයන් වන) ඔවුහු (අලංකාර කරන ලද) උස් කවිච්චි මත සිට නරඹමින් සිටිති."/>
    </sura>
    <sura index="84" name="">
        <aya index="1" text="(පරමාන්ත දිනයේ දී) අහස පැළී විවර වූ විට"/>
        <aya index="2" text="තවද එය තම පරමාධිපතිගේ අණට සවන් දුන්නේය. තවද (එය) එහි යුතුකමක්ම විය."/>
        <aya index="3" text="තවද මිහිතලය දිගු හරිනු ලැබූ විට."/>
        <aya index="4" text="'තවද එතුළ ඇති දෑ එය පිටත දමා හිස් වූ විට."/>
        <aya index="5" text="තම පරමාධිපතිගේ අණට සවන් දුන්නේය. තවද (එය) එහි යුතුකමක්ම විය. (එවිට ඔවුන් කළ කී දෑ හි ප‍්‍රතිඵල හමු වනු ඇත.)"/>
        <aya index="6" text="අහෝ මිනිස, සැබැවින්ම නුඹ නුඹගේ පරමාධිපති වෙත යෑමට (තම ක‍්‍රියාවන්හි) දැඩි වෙහෙසකින් වෙහෙස දැරිය යුත්තෙකි. එවිට (නුඹගේ ක‍්‍රියාවන් සමග) ඔහුව හමු වනු ඇත."/>
        <aya index="7" text="තම වාර්තාව තම දකුණතට දෙනු ලැබු අය පිළිබඳව (සඳහන් කරන්නේ) නම්"/>
        <aya index="8" text="ඔහු පහසු ගිණුම් බැලීමකින් විමසුමකට ලක් වනු ඇත."/>
        <aya index="9" text="පසුව තම ජනයා වෙත ඔහු සතුටින් හැරී යන්නේය."/>
        <aya index="10" text="තම වාර්තාව තම පිටු පසින් (වමතෙහි) දෙනු ලැබූ අය පිළිබඳව (සඳහන් කරන්නේ) නම්"/>
        <aya index="11" text="ඔහු විනාශය(මරණය) අයැදිනු ඇත."/>
        <aya index="12" text=" තවද ඇවිළෙන ගින්නෙහි පිවිස දැවෙනු ඇත.-"/>
        <aya index="13" text="සැබැවින්ම ඔහු (ලොවෙහි ජීවත්ව සිටිය දී) තම ජනයා අතර සතුටින් සිටියේය."/>
        <aya index="14" text="සැබැවින්ම ඔහු (අල්ලාහ් වෙතට) කිසිවිටෙක නැවත හැරී නොයනු ඇතැයි සිතුවේය."/>
        <aya index="15" text="නොඑසේය, සැබැවින්ම ඔහුගේ පරමාධිපති ඔහු පිළිබඳව (නිරතුරුවම) නිරීක්ෂණය කරන්නෙකු විය."/>
        <aya index="16" text="එබැවින් ගොම්මන් මන්දාලෝකය මත මම දිවුරමි."/>
        <aya index="17" text="තවද රාත‍්‍රිය මත ද එය (විසින්) ආවරණය කළ දෑ මත ද දිවුරමින්"/>
        <aya index="18" text="තවද චන්ද්‍රයා පූර්ණ වූ විට එය මත දිවුරමින්,"/>
        <aya index="19" text="සැබැවින්ම නුඹලා (මෙලොවෙහි ද මතු ලොවෙහි ද) පියවරින් පියවරට නැග යන්නෙහුය."/>
        <aya index="20" text="එබැවින් ඔවුන් විශ්වාස නොකර සිටීමට ඔවුනට කුමක් වීද?"/>
        <aya index="21" text="ඔවුනට අල් කුර්ආනය පාරායනය කරනු ලැබු විට ඔවුහු 'සුජූද්' නොකරති."/>
        <aya index="22" text="එමෙන්ම ප‍්‍රතික්ෂේප කළවුන් (ඉස්ලාමීය ඉගැන්වීම්) අසත්‍යය කරති."/>
        <aya index="23" text="ඔවුන් රැස් කරන දෑ අල්ලාහ් මැනවින් දන්නාය."/>
        <aya index="24" text="එබැවින් වේදනීය දඬුවමක් පිළිබඳව ඔවුනට ශුභාරංචි පවසවු."/>
        <aya index="25" text="නමුත් (අල්ලාහ්ව) විශ්වාස කර යහකම් කළවුනට හැරය. (මෙසේ අල්ලාහ් විශ්වාස කළ) ඔවුනට අඛණ්ඩ ප‍්‍රතිඵල ඇත."/>
    </sura>
    <sura index="85" name="">
        <aya index="1" text="තාරකා මණ්ඩල වලින් යුත් අහස මත දිවුරමින්."/>
        <aya index="2" text="තවද ප්‍රතිඥා දෙනු ලැබූ (විනිශ්චය) දිනය මත දිවුරමින්."/>
        <aya index="3" text="තවද සහභාගි වන දැය හා සහභාගි කරවනු ලබන දැය මත දිවුරමින්."/>
        <aya index="4" text="අගලෙහි සගයින් ශාප කරනු ලැබූහ."/>
        <aya index="5" text="(එය) ඉන්ධන වලින් යුක්ත ගින්නකි."/>
        <aya index="6" text="(රජු හා සේවකයින් වන) ඔවුන් ඒ අසල ඉඳගෙන සිටිය දී"/>
        <aya index="7" text="තවද ඔවුහු විශ්වාසිකයින්ට එරෙහිව කරමින් සිටි දෑ නරඹන්නන් වූහ."/>
        <aya index="8" text="අති බලසම්පන්න වූ සර්ව ප්‍රශංසා හිමි අල්ලාහ්ව විශ්වාස කළ හේතුවෙන් මිස ඔවුහු ඔවුනට දඬුවම් නොකළහ."/>
        <aya index="9" text="ඔහු කවරෙකු ද යත් අහස්හි හා මිහිතලයෙහි ආධිපත්‍යයේ හිමිකරුය. එමෙන්ම අල්ලාහ් සියලු දෑ කෙරෙහි සාක්ෂි දරන්නාය."/>
        <aya index="10" text="සැබැවින්ම කවුරුන් විශ්වාසිකයන්ව හා විශ්වාසික කාන්තාවන්ව පීඩාවට පත් කර පසුව (ඒ පිළිබඳව) පශ්චාත්තාප නොවූයේ ද ඔවුනට නිරයේ දඬුවම ඇත. තවද ඔවුනට ඇවිළෙන ගින්නේ දඬුවම ද ඇත."/>
        <aya index="11" text="තවද සැබැවින්ම කවුරුන් විශ්වාස කර යහකම් කළේ ද ඔවුනට (ස්වර්ග) උයන් ඇත. ඊට පහළින් ගංගාවෝ ගළා බසිති. එයයි මහත් වූ ජයග්‍රහණය."/>
        <aya index="12" text="සැබැවින්ම නුඹගේ පරමාධිපතිගේ ග්‍රහණය ඉතා දැඩිය."/>
        <aya index="13" text="සැබැවින්ම (පෙර නිදසුනකින් තොරව සියල්ල) උත්පාදනය කරන්නේ ඔහුමය. තවද (ඔහු මරණින් පසු නැවත නැගිටුවන දිනයේ) පුනරුත්පාදනය කරන්නේය."/>
        <aya index="14" text="තවද ඔහු අති ක්ෂමාශීලීය අති සෙනෙහෙවන්තය."/>
        <aya index="15" text="අර්ෂ්හි අති කීර්තිමත් හිමිකරුය."/>
        <aya index="16" text="ඔහු සිතන දෑ එලෙසින්ම කරන්නාය."/>
        <aya index="17" text="'ෆිර්අවුන්' හා 'සමූද්' සේනාවන් පිළිබඳ පුවත (නබිවරය) නුඹ වෙත පැමිණ තිබේ ද?"/>
        <aya index="19" text="නමුත් ප්‍රතික්ෂේප කළවුන් අසත්‍යය කිරීමෙහි(පසු වි)ය."/>
        <aya index="20" text="අල්ලාහ් ඔවුන්ගේ පසු පසින් සිට සර්ව ප්‍රකාරයෙන්ම ග්‍රහණය කරන්නාය."/>
        <aya index="21" text="ඇත්තෙන්ම මෙය අති කීර්තිමත් කුර්ආනයයි."/>
        <aya index="22" text="(එය) 'ලව්හුල් මහ්ෆූල්' (නම් ආරක්ෂිත ඵලකයෙ)හිය."/>
    </sura>
    <sura index="86" name="">
        <aya index="1" text="අහස හා 'තාරික්' මත දිවුරමින්"/>
        <aya index="2" text="'තාරික්' යනු කුමක් දැ'යි නුඹව දැනුවත් කළේ කුමක් ද?"/>
        <aya index="3" text="එය (අඳුර) පසාරු කරන (ආලෝකයෙන් යුත්) තාරකාවයි."/>
        <aya index="4" text="කිසිදු ආත්මයක් නොමැත ඒ මත ආරක්ෂකයෙකු නොමැතිව."/>
        <aya index="5" text="එබැවින් (තමා) කුමකින් මවන ලද්දේ දැ'යි මිනිසා (සිතා) බලත්වා!"/>
        <aya index="6" text="විදිනා දියරයකින් ඔහුව මවන ලද්දේය."/>
        <aya index="7" text="(එය) කොඳු ඇට පෙළ හා ඉළ ඇට අතුරින් පිට වේ."/>
        <aya index="8" text="සැබැවින්ම ඔහු(අල්ලාහ්) ඔහුව (මතු ලොවෙහි) නැවත ගෙන්වා ගැනීමට ශක්තිවන්තයාය."/>
        <aya index="9" text="රහස්‍යය දෑ පිරික්සනු ලබන දින."/>
        <aya index="10" text="එවිට ඔහුට (දඬුවමින් මිදීමට කිසිදු) ශක්තියක් නැත. තවද උදව්කරුවෙකු ද නැත."/>
        <aya index="11" text="තවද (වර්ෂාව) නැවත (නැවත) ලබා දෙන අහස මත දිවුරමින්."/>
        <aya index="12" text="තවද (පැළෑටි හට ගැනීම පිණිස) පැළී විවෘත වන්නා වූ මිහිතලය මත දිවුරමින්."/>
        <aya index="13" text="සැබැවින්ම එය(අල් කුර්ආනය සත්‍යය හා අසත්‍යය) වෙන් කර දක්වන (පැහැදිලි) වචනයකි."/>
        <aya index="14" text="තවද එය සරදමක් නොවේ."/>
        <aya index="15" text="සැබැවින්ම (දේව ප‍්‍රතික්ෂේපකයින් වන) ඔවුහු කූට උපායක් සැලසුම් කරති."/>
        <aya index="16" text="තවද මම(අල්ලාහ්) ද සැලසුමක් සැලසුම් කරන්නෙමි."/>
        <aya index="17" text="එබැවින් ප‍්‍රතික්ෂේපකයින්ට අවකාශයක් ලබා දෙවු. ස්වල්ප කලකට අවකාශයක් ඔවුනට ලබා දෙවු."/>
    </sura>
    <sura index="87" name="">
        <aya index="1" text="අති උත්කෘෂ්ට වූ නුඹගේ පරමාධිපතිගේ නාමය (පවසා ඔහුව) පිවිතුරු කරවු."/>
        <aya index="2" text="(සියල්ල) මවා පසුව (මනා ලෙස) සැකසුවේ ඔහුමය."/>
        <aya index="3" text="තවද (ඒවා) නිර්ණය කර පසුව මග පෙන්වූයේ ද ඔහුමය."/>
        <aya index="4" text="තවද තණ බිම් පිට කළේ ඔහුමය."/>
        <aya index="5" text="පසුව එය වියැළුණු දුඹුරු පැහැති ඉපනැලි බවට පත් කළේය."/>
        <aya index="6" text="(නබිවරය,) අපි නුඹව (අල් කුර්ආනය) පාරායනා කිරීමට සලස්වන්නෙමු. එවිට නුඹ (එය) අමතක නොකරන්නෙහිය."/>
        <aya index="7" text="එනමුත් අල්ලාහ් අභිමත කළ දෑ හැර. සැබැවින්ම ඔහු ප්‍රකට දෑ හා සැඟවුණු දෑ ගැන දන්නේය."/>
        <aya index="8" text="පහසු දෑ වෙත අපි නුඹව පහසු කරවන්නෙමු."/>
        <aya index="9" text="එබැවින් උපදෙස් දීම ප්‍රයෝජනවත් වේ නම්, උපදෙස් කරවු."/>
        <aya index="10" text="කවරෙකු (අල්ලාහ්ට) බිය වන්නේ ද ඔහු උපදෙස් ලබනු ඇත."/>
        <aya index="11" text="තවද මහා අභාග්‍යවන්තයා එයින් වැළකී සිටියි."/>
        <aya index="12" text="ඔහු (නිරයේ) මහා ගින්නෙහි පිවිස දැවෙන්නෙකි."/>
        <aya index="13" text="අනතුරුව ඔහු එහි මරණයට පත් නොවන්නේය. තවද (නිසි ජීවිතයක් ද) ජීවත් නොවන්නේය."/>
        <aya index="14" text="කවරෙකු (උපදෙස් ලබා) තමන්ව පවිත්‍ර කර ගත්තේ ද සැබැවින්ම ඔහු ජයග්‍රහණය කළේය."/>
        <aya index="15" text="තවද ඔහු තම පරමාධිපතිගේ නාමය සිහිපත් කර පසුව 'සලාතය' ඉටු කළේය."/>
        <aya index="16" text="නමුත් නුඹලා ලෞකික ජීවිතයට ප්‍රමුඛත්වයක් දක්වන්නෙහුය."/>
        <aya index="17" text="(ලෞකික ජීවිතයට වඩා) මතුලොවශ්‍රේෂ්ඨය. තවද එය සදාතනිකය."/>
        <aya index="18" text="සැබැවින්ම මෙය පෙර (පහළ වූ) ලේඛනයන්හි ද ඇත."/>
        <aya index="19" text="(එනම් අල්ලාහ් පහළ කරනු ලැබූ) 'ඉබ්රාහීම්ගේ' හා 'මූසාගේ' ලේඛනයන්හිය."/>
    </sura>
    <sura index="88" name="">
        <aya index="1" text="සියල්ල ආවරණය කරන්නා වූ සිදුවීම පිළිබඳ පුවත නුඹ වෙත පැමිණියේ ද?"/>
        <aya index="2" text="එදින (ඇතැම්) මුහුණු අවමානයෙන් පසු වෙයි."/>
        <aya index="3" text="වෙහෙස වී විඩාපත්ව (පසු වෙයි.)"/>
        <aya index="4" text="ඔවුන් අධික උෂ්ණත්වයෙන් යුත් ගින්නෙහි පිවිස දැවෙයි."/>
        <aya index="5" text="නටන උණු දිය උල්පත් වලින් පොවනු ලබයි."/>
        <aya index="6" text="කටු සහිත ශාකයකින් මිස ඔවුනට (එහි අන්) ආහාරයක් නොමැත."/>
        <aya index="7" text="එය ශරීරය නොවඩවයි. තවද කුසගින්න ද නොදුරලයි."/>
        <aya index="8" text="තවද එදින (ඇතැම්) මුහුණු සතුටින් පසු වෙයි."/>
        <aya index="9" text="උසස් වූ (ස්වර්ග) උයනෙහි (මිහිතලය මත කළ) තමන්ගේ වෑයම් පිළිබඳව තෘප්තියෙන් (පසු වෙයි.)"/>
        <aya index="11" text="එහි අනවශ්‍ය දෑ ශ‍්‍රවණය නොකරයි."/>
        <aya index="12" text="එහි ගලා බසිනා උල්පතකි."/>
        <aya index="13" text="එහි උස් කරනු ලැබූ කවිච්චි ද"/>
        <aya index="14" text="(පැන් සඳහා) තබන ලද ගුරුලේත්තු ද"/>
        <aya index="15" text="පෙළට තබන ලද කොට්ට ද"/>
        <aya index="16" text="එළන ලද පලස් ද ඇත."/>
        <aya index="17" text="එබැවින් ඔටුවන් කෙසේ නිර්මාණය කරනු ලැබුවේ දැ'යි ඔවුහු නිරීක්ෂණය නොකරන්නෝ ද?"/>
        <aya index="18" text="තවද අහස කෙසේ ඔසවනු ලැබුවේ දැ?යි ද"/>
        <aya index="19" text="කඳු කෙසේ සිටවනු ලැබුවේ දැ?යි ද"/>
        <aya index="20" text="මිහිතලය කෙසේ ව්‍යාප්ත කරනු ලැබුවේ දැ?යි ද (ඔවුහු නිරීක්ෂණය නොකරන්නෝ ද?)"/>
        <aya index="21" text="එබැවින් (නබිවරය,) නුඹ උපදෙස් දෙවු. සැබැවින්ම නුඹ හුදෙක් උපදෙස් දෙන්නෙකු පමණය."/>
        <aya index="22" text="ඔවුන් කෙරෙහි නුඹ බල කරන්නෙකු නොවේ."/>
        <aya index="23" text="(නමුත්) කවරෙකු (සීමාව ඉක්මවා ගොස්) පිටුපා (අල්ලාහ්ව) ප‍්‍රතික්ෂේප කළේ ද ඔහු කෙරෙහි හැර."/>
        <aya index="24" text="එවිට අල්ලාහ් (ප‍්‍රතික්ෂේප කළ) ඔහුට අතිමහත් දඬුවමකින් දඬුවම් කරයි."/>
        <aya index="25" text="සැබැවින්ම (මරණින් මතු) ඔවුන්ගේ නැවත පැමිණීම අප වෙතමය."/>
        <aya index="26" text="පසුව ඔවුන්(කළ ක‍්‍රියාවන්)ගේ ගණන් බැලීම සැබැවින්ම අප කෙරෙහිමය."/>
    </sura>
    <sura index="89" name="">
        <aya index="1" text="අලුයම මත දිවුරමින්."/>
        <aya index="2" text="තවද රාත්‍රි දහය මත දිවුරමින්."/>
        <aya index="3" text="තවද ඉරට්ටේ හා ඔත්තේ මත දිවුරමින්."/>
        <aya index="4" text="තවද රාත්‍රිය ගෙවී යන විට එය මත දිවුරමින්."/>
        <aya index="5" text="බුද්ධිය ඇත්තාට ඒවායෙහි (ප්‍රමාණවත්) දිවුරුමක් (නො)තිබේ ද?"/>
        <aya index="6" text="නුඹේ පරමාධිපති 'ආද්' (සමූහයා) සමග කටයුතු කළ ආකාරය නුඹ නොදුටුවෙහි ද?"/>
        <aya index="7" text="(ඔවුන්) කුලුනු මෙන් (උසින් හා ශක්තියෙන්) වූ ඉරම් වැසියෝය."/>
        <aya index="8" text="ඔවුන් මෙන් වූවන්ව (වෙනත්) ප්‍රදේශ වල මවනු නොලැබුවේය."/>
        <aya index="9" text="තවද (කුරා නම්) මිටියාවතෙහි ගල් පර්වත (නිවෙස් ලෙස) නෙළූ 'සමූද්' සමූහයා සමග ද"/>
        <aya index="10" text="(මිනිසුන් බැඳ වධ හිංසා කිරීම සඳහා තැනූ) උල් රිටි හිමි 'ෆිර්අවුන්' සමග ද (නුඹේ පරමාධිපති කටයුතු කළ ආකාරය නුඹ නොදුටුවෙහි ද?)"/>
        <aya index="11" text="මොවුහු (ලොවෙහි විවිධ) දේශයන්හි සීමාව ඉක්මවා ගියවුන්ය."/>
        <aya index="12" text="තවද එහි ඔවුහු කලහකම් අධිකව කළෝය."/>
        <aya index="13" text="එබැවින් නුඹගේ පරමාධිපති දඬුවමේ කසය ඔවුන් මත හෙළීය."/>
        <aya index="14" text="සැබැවින්ම නුඹේ පරමාධිපති සදා විපරමින් සිටියි."/>
        <aya index="15" text="තවද මිනිසා පිළිබඳව (සඳහන් කරන්නේ) නම් ඔහුගේ පරමාධිපති ඔහුව පරීක්ෂාවට ලක් කර එනම් ඔහුට ගෞරවය ලබා දී ඔහුට දායාදයන් ප්‍රදානය කළ කල්හි &quot;මාගේ පරමාධිපති මා ගෞරවයට පත් කළේය&quot; යැයි ඔහු පවසයි."/>
        <aya index="16" text="නමුත් ඔහු(අල්ලාහ්) ඔහුව පරීක්ෂාවට ලක් කර එනම් ඔහුට ඔහුගේ ජීවන සැපයුම් සීමා කළ විට &quot;මාගේ පරමාධිපති මා අවමානයට පත් කළේ යැ&quot;යි පවසයි."/>
        <aya index="17" text="එසේ නොව, (නුඹලාට අල්ලාහ් දායාදයන් පිරිනමා ඇති) නමුත් නුඹලා අනාථයාට (කාරුණිකව හා ත්‍යාගශීලීව) ගෞරව නොකරන්නෙහුය."/>
        <aya index="18" text="තවද දිළිඳුන්ට ආහාර ලබා දීම කෙරෙහි නුඹලා එකිනෙකා දිරි නොගන්වන්නෙහුය."/>
        <aya index="19" text="තවද පරපුරෙන් උරුම වූ දේපළ (අතුරින් නුඹලාට අනුමත දෑ කුමක්දැ'යි නොසලකා) නුඹලා දැඩි ලෙස කා දමන්නෙහුය."/>
        <aya index="20" text="තවද නුඹලා ධනය දැඩි ඇල්මකින් ඇලුම් කරන්නෙහුය."/>
        <aya index="21" text="එසේ නොව, පොළොව කැබලි වලට සුනුවිසුනු කරනු ලැබූ කල්හි"/>
        <aya index="22" text="නුඹගේ පරමාධිපතිගේ විධානය පැමිණෙනු ඇත. තවද 'මලක්වරු' ද පෙළින් පෙළට සිටිති."/>
        <aya index="23" text="තවද එදින නිරය (දර්ශනයට ඇද) ගෙන එනු ලබන්නේය. මිනිසා (තමා කළ දෑ) එදින සිහිපත් කරයි. නමුත් එය සිහිපත් කිරීමෙන් ඔහුට කුම(න ඵල)ක් ද?-"/>
        <aya index="24" text="&quot;අහෝ, මාගේ (මතු ලොව) ජීවිතය වෙනුවෙන් මා (යහකම්) පෙරටු කර ඇත්නම්&quot; යැයි ඔහු (පසුතැවිල්ලෙන්) පවසයි."/>
        <aya index="25" text="එබැවින් ඔහු(අල්ලාහ්) එදින දඬුවම් කරන්නාක් මෙන් අන් කිසිවෙකු දඬුවම් නොකරයි."/>
        <aya index="26" text="ඔහු විලංගු දමන්නාක් මෙන් අන් කිසිවෙකු විලංගු නොදමයි."/>
        <aya index="27" text="(අල්ලාහ්ට අවනත වී යහකම් කළවුනට) අහෝ සැනසුමට පත් ආත්මය, (යැයි අමතනු ලැබේ.)"/>
        <aya index="28" text="(නුඹ) තෘප්තිමත් වී (අල්ලාහ්ගේ) තෘප්තියට ද ලක්වෙමින් නුඹ නුඹගේ පරමාධිපති වෙත හැරී එවු."/>
        <aya index="29" text="එබැවින් මාගේ (යහ) ගැත්තන් අතරට නුඹ ඇතුළු වවු."/>
        <aya index="30" text="මාගේ ස්වර්ගයට නුඹ ඇතුළු වවු."/>
    </sura>
    <sura index="90" name="">
        <aya index="1" text="මෙම (මක්කා) නගරය මත දිවුරමි."/>
        <aya index="2" text="(නබිවරය,) නුඹ මෙම නගරයෙහි ස්වාධීනයෙකු වන්නෙහිය."/>
        <aya index="3" text="තවද පියා('ආදම්') හා ඔහු ජනිත කළ අය මත ද (දිවුරමි)."/>
        <aya index="4" text="සැබැවින්ම අපි මිනිසාව දැඩි පරිශ‍්‍රමයක් තුළ (ජීවත් වන්නෙකු ලෙස) මැව්වෙමු."/>
        <aya index="5" text="ඔහු වෙත කිසිවෙකුට බලය යෙදිය නොහැක්කේම යැයි ඔහු සිතන්නේ ද?-"/>
        <aya index="6" text="'බහුල ලෙස සම්පත් වියදම් කළෙමි' යැයි ඔහු (ආඩම්බරයෙන්) පවසයි."/>
        <aya index="7" text="කිසිවෙකු ඔහුව නොදුටුවේ යැයි ඔහු සිතන්නේ ද?"/>
        <aya index="8" text="අපි ඔහුට දෙනෙත් ඇති නොකළෙමු ද?"/>
        <aya index="9" text="තවද දිව හා දෙතොල් ද (ඇති නොකළෙමු ද?)."/>
        <aya index="10" text="තවද අපි (යහ හා අයහ) මාර්ග දෙක ඔහුට පෙන්වා දුන්නෙමු."/>
        <aya index="11" text="'අකබා' (ප‍්‍රපාතය මෙතෙක්) ඔහු තරණය නොකළේය."/>
        <aya index="12" text="තවද 'අකබා' යනු කුමක් දැ'යි නුඹව දැනුවත් කළේ කුමක් ද?"/>
        <aya index="13" text="(එය) වහලෙකු නිදහස් කිරීමය."/>
        <aya index="14" text="නැතහොත් සාගින්නෙන් පෙළෙන දිනක ආහාර සැපයීමය."/>
        <aya index="15" text="(එනම්) ඥාතී වූ අනාථයෙකුට හෝ"/>
        <aya index="16" text="පොළොවෙහි වැතිරී සිටින දුප්පතෙකුට (හෝ ආහාර සැපයීමය.)"/>
        <aya index="17" text="පසුව (අල්ලාහ්ව) විශ්වාස කර ඉවසීම පිළිබඳව එකිනෙකාට උපදෙස් දී කරුණාව පිළිබඳව ද එකිනෙකාට උපදෙස් දුන් අය අතුරින් ඔහු විය."/>
        <aya index="18" text="ඔවුන්මය දකුණතෙහි (වාර්තා පොත දෙනු ලැබූ) සගයින් වන්නෝ."/>
        <aya index="19" text="කවුරුන් අපගේ වදන් ප‍්‍රතික්ෂේප කළේද, ඔවුන්මය වමතෙහි (වාර්තා පොත දෙනු ලැබූ) සගයින් වන්නෝ."/>
        <aya index="20" text="ඔවුන්ව (මුළුමණින්ම) වසා ගත් ගින්නක් ඇත."/>
    </sura>
    <sura index="91" name="">
        <aya index="1" text="සූර්යයා මත හා එහි දීප්තිය මත දිවුරමින්."/>
        <aya index="2" text="තවද චන්ද්‍රයා මත දිවුරමින්. එය එයට(සූර්යයාට) පසුපසින් පැමිණි විට."/>
        <aya index="3" text="තවද දහවල මත දිවුරමින්. එය එහි(සූර්යයාහි) දීප්තිය හෙළි කරන විට."/>
        <aya index="4" text="තවද රාත‍්‍රිය මත දිවුරමින්. එය එය(සූර්යයා) ආවරණය කරන විට."/>
        <aya index="5" text="තවද අහස මත හා එය තැනූ ඔහු මත දිවුරමින්."/>
        <aya index="6" text="තවද මිහිතලය මත හා එය ව්‍යාප්ත කළ ඔහු මත දිවුරමින්."/>
        <aya index="7" text="තවද ආත්මය මත හා එය නිසි ලෙස සකස් කළ ඔහු මත දිවුරමින්."/>
        <aya index="8" text="පසුව ඔහු එ(ම ආත්මයෙ)හි දුෂ්ටභාවය හා එහි බිය භක්තිය (වෙන් කර හඳුනා ගැනීමේ හැකියාව) එයට කාවැද්දුවේය."/>
        <aya index="9" text="කවරෙකු එය(ආත්මය) පිවිතුරු කළේ ද ඔහු සැබැවින්ම ජයග‍්‍රහණය කළේය."/>
        <aya index="10" text="තවද කවරෙකු එය දූෂිත කර ගත්තේ ද සැබැවින්ම ඔහු පාඩු වින්දේය."/>
        <aya index="11" text="'සමූද්' ජනයා ඔවුන්ගේ සීමාව ඉක්මවා යෑම හේතුවෙන් (තම 'නබිවරයාව') අසත්‍ය කළෝය."/>
        <aya index="12" text="ඔවුන්ගෙන් මහත් අභාග්‍යවන්තයා වේගයෙන් නැගී සිටි විට.-"/>
        <aya index="13" text="අල්ලාහ්ගේ ඔටු දෙන(ට හිංසා කිරීම) හා උගේ පානය (වළක්වාලීම) පිළිබඳව (අවවාදයෙන් සිටින්නැ'යි) අල්ලාහ්ගේ 'රසූල්වරයා' ඔවුනට පැවසුවේය."/>
        <aya index="14" text="එහෙත් ඔවුහු ඔහුව අසත්‍යය කර උගේ ගෙල සිඳ දැමුවෝය. එබැවින් ඔවුන්ගේ (එම) පාප ක‍්‍රියාව හේතුවෙන් ඔවුන්ගේ පරමාධිපති ඔවුන් මත විනාශය පහළ කර (සියල්ලන් අතර) එය(එම දඬුවම) සම කළේය."/>
        <aya index="15" text="තවද එහි ප‍්‍රතිවිපාකය පිළිබඳව ඔහු(අල්ලාහ්) බිය නොවන්නේය."/>
    </sura>
    <sura index="92" name="">
        <aya index="1" text="රාත්‍රිය (අන්ධකාරයෙන්) ආවරණය කරන විට එය මත දිවුරමින්."/>
        <aya index="2" text="තවද දහවල නිරාවරණය වී (ආලෝකයෙන්) දිස්වෙන විට එය මත දිවුරමින්."/>
        <aya index="3" text="තවද පුරුෂයාව හා ස්ත්‍රියව මැවූ (අල්ලාහ් වන) ඔහු මත දිවුරමින්."/>
        <aya index="4" text="සැබැවින්ම නුඹලාගේ ප්‍රයත්නයන් විවිධාකාරය."/>
        <aya index="5" text="එබැවින් (අන් අයට තම ධනය) පිරිනමා බිය භක්තිමත් වී උතුම් දෑ(දහම) සත්‍යය කළ අය පිළිබඳව (සඳහන් කරන්නේ) නම්,"/>
        <aya index="7" text="ඔහු සඳහා (ස්වර්ගයේ) අතිශය (සැප) පහසු දෑ වෙත අපි (මග) පහසු කරන්නෙමු."/>
        <aya index="8" text="තවද මසුරු වී, තමා ස්වයංපෝෂිත යැයි සිතා, උතුම් දෑ(දහම) අසත්‍යය කළ අය පිළිබඳව (සඳහන් කරන්නේ) නම්"/>
        <aya index="10" text="ඔහු සඳහා (නිරයේ) අති දුෂ්කර දෑ වෙත අපි (මග) පහසු කරන්නෙමු."/>
        <aya index="11" text="ඔහු (නිරයෙහි) ඇද වැටෙනා කල්හි ඔහුගේ ධනය ඔහුට (කිසිදු) ඵලක් නොදෙන්නේය."/>
        <aya index="12" text="සැබැවින්ම යහමග පෙන්වීම අප මතය."/>
        <aya index="13" text="තවද සැබැවින්ම අවසානය (හෙවත් මතු ලොව) හා ආරම්භය (හෙවත් මෙලොව) අප සතුය."/>
        <aya index="14" text="එබැවින් ඇවිළෙන ගින්න පිළිබඳව මම නුඹලාට අවවාද කළෙමි.-"/>
        <aya index="15" text="මහත් අභාග්‍යවන්තයා මිස අන් කිසිවෙකු එහි පිවිස නොඇවිළෙයි."/>
        <aya index="16" text="(ඔහු) කවරෙකුද යත් අසත්‍යය කර පිටුපෑවෙකුය."/>
        <aya index="17" text="තවද අතිමහත් බිය භක්තිකයා එයින්(නිරයෙන්) වළක්වනු ලබනු ඇත."/>
        <aya index="18" text="ඔහු කවරෙකු ද යත් තම ධනය පිරිනමා (ආත්ම) පාරිශුද්ධිය ඇති කර ගත් අයෙකි."/>
        <aya index="19" text="ප්‍රතිඋපකාරයක් ලෙස දෙනු ලැබීමට කිසිවෙකුගේ කිසිදු දායාදයක් ඔහු සතුව නොමැත."/>
        <aya index="20" text="නමුත් අති උත්තරීතර වූ තම පරමාධිපතිගේ තෘප්තිය අපේක්ෂාවෙන් (පරිත්‍යාග කරන දැයට) මිස."/>
        <aya index="21" text="තවද ඔහු(අල්ලාහ්ගේ තෘප්තිය උදෙසා පරිත්‍යාග කරන්නා) මතුවට තෘප්තිමත් වනු ඇත."/>
    </sura>
    <sura index="93" name="">
        <aya index="1" text="පෙරවරු (ආලෝකය) මත දිවුරමින්."/>
        <aya index="2" text="තවද රාත්‍රිය (නිසංසලව) අඳුරින් ආවරණය කර ගන්නා විට එය මත දිවුරමින්."/>
        <aya index="3" text="(නබිවරය,) නුඹගේ පරමාධිපති නුඹව අත් හැරියේ නැත. පිළිකුල් කළේ ද නැත."/>
        <aya index="4" text="තවද සැබැවින්ම මතු ලොව මෙලොවට වඩා නුඹට යහපත්ය."/>
        <aya index="5" text="තවද නුඹගේ පරමාධිපති නුඹට නියත වශයෙන්ම (බොහෝ දෑ) පිරිනමනු ඇත. එවිට නුඹ (එමගින්) තෘප්තිමත් වනු ඇත."/>
        <aya index="6" text="අනාථයෙකු ලෙස නුඹව ඔහු නොලැබුවේ ද? පසුව ඔහු පිළිසරණක් දුන්නේය."/>
        <aya index="7" text="තවද (දැහැමි) මග නොදන්නෙකු ලෙස නුඹව ඔහු දැක පසුව ඔහු (නුඹට) දැහැමි මග පෙන් වූයේය."/>
        <aya index="8" text="තවද දිළින්ඳෙකු ලෙස නුඹව ඔහු දැක පසුව ඔහු ස්වයංපෝෂිත කෙනෙකු බවට පත් කළේය."/>
        <aya index="9" text="එබැවින් අනාථයාව පීඩාවට පත් නොකරවු."/>
        <aya index="10" text="තවද යාචකයාව පලවා නොහරිවු."/>
        <aya index="11" text="තවද නුඹගේ පරමාධිපතිගේ දායාදය පිළිබඳව (අනුන් කෙරෙහි) දැනුම් දෙවු."/>
    </sura>
    <sura index="94" name="">
        <aya index="1" text="(නබිවරය,) නුඹට නුඹගේ සිත අපි පුළුල් නොකළෙමු ද?"/>
        <aya index="2" text="තවද නුඹගේ බර නුඹගෙන් ඉවත් කර තැබුවෙමු."/>
        <aya index="3" text="එය නුඹේ පිටකොන්ද පෙළමින් තිබිණ."/>
        <aya index="4" text="තවද නුඹට නුඹගේ කීර්තිය අපි උසස් කළෙමු."/>
        <aya index="5" text="එබැවින් සැබැවින්ම දුෂ්කරතාව සමග පහසුව (බැඳී) ඇත."/>
        <aya index="6" text="සැබැවින්ම දුෂ්කරතාව සමග පහසුව (බැඳී) ඇත."/>
        <aya index="7" text="එබැවින් (නුඹගේ සමූහ සේවාවන්) අවසන් කළේ නම් (නැමදුම් කටයුතු සඳහා) නැගී සිටිවු."/>
        <aya index="8" text="තවද නුඹගේ පරමාධිපති වෙත උද්යෝගයෙන් යොමු වවු."/>
    </sura>
    <sura index="95" name="">
        <aya index="1" text="අත්තික්කා හා ඔලිව් මත දිවුරමින්."/>
        <aya index="2" text="තවද 'තූර් සිනායි' හි කන්ද මත දිවුරමින්."/>
        <aya index="3" text="තවද අභයදායී මෙම (මක්කා) නගරය මත දිවුරමින්."/>
        <aya index="4" text="සැබැවින්ම අලංකාර සංයුතියකින් අපි මිනිසා මැව්වෙමු."/>
        <aya index="5" text="පසුව ඔහුව පහත් වූවන්ගෙන් ඉතා පහත් වූවෙකු බවට පත් කළෙමු."/>
        <aya index="6" text="(නමුත්) විශ්වාස කර යහකම් කළවුන් හැර. මොවුනට අඛණ්ඩ වේතන ඇත. -"/>
        <aya index="7" text="මින් පසුව ද විනිශ්චය පිළිබඳව නුඹව අසත්‍යය කළ හැක්කේ කවර දැයකට ද?"/>
        <aya index="8" text="විනිශ්චයකරුවන් අතුරින් අති ශ්‍රේෂ්ඨ විනිශ්චයකරු අල්ලාහ් නොවේ ද?"/>
    </sura>
    <sura index="96" name="">
        <aya index="1" text=") (සියලු දෑ) මැවූ නුඹේ පරමාධිපතිගේ නාමයෙන් නුඹ කියවවු."/>
        <aya index="2" text="ලේ කැටියෙන් මිනිසාව මැව්වේය."/>
        <aya index="3" text="නුඹ කියවවු. තවද නුඹගේ පරමාධිපති මහත් පරිත්‍යාගශීලීය."/>
        <aya index="4" text="ඔහු පෑන මගින් දැනුම බෙදා දුන්නේය."/>
        <aya index="5" text="මිනිසාට නොදන්නා දෑ ඔහු ඉගැන්වූයේය."/>
        <aya index="6" text="එහෙත් සැබැවින්ම මිනිසා සීමාව ඉක්මවා යන්නේය.-"/>
        <aya index="7" text="(මක්නිසාදයත්) තමන්ව අවශ්‍යතාවන්ගෙන් තොර වූ (කෙනෙකු) යැයි සිතන හෙයිනි."/>
        <aya index="8" text="සැබැවින්ම (මරණයෙන් පසු) නැවත හැරී යෑම නුඹගේ පරමාධිපති වෙතමය."/>
        <aya index="9" text="සලාතයේ යෙදී සිටින විට (අල්ලාහ්ගේ) ගැත්තෙකුව(මුහම්මද්ව) වළක්වන ඔහුව(අබූ ජහල්ව) නුඹ අවධානය කළෙහි ද?"/>
        <aya index="11" text="ඔහු යහමග සිටින්නේ නම් හෝ බිය භක්තිය අණ කරන්නේ නම් හෝ (ඒ පිළිබඳව) නුඹ කුමක් පවසන්නෙහි ද?"/>
        <aya index="13" text="ඔහු අසත්‍යය කර පිටුපාන්නේ නම් (ඒ පිළිබඳව ද) නුඹ කුමක් පවසන්නෙහි ද?"/>
        <aya index="14" text="සැබැවින්ම අල්ලාහ් (සියල්ල) දකින බව ඔහු නොදන්නේ ද?"/>
        <aya index="15" text="එසේ නොව, ඔහු (එයින්) වැළකී නොසිටියේ නම් සැබැවින්ම නළල් කෙස් රොදින් ඇදගෙන යන්නෙමු."/>
        <aya index="16" text="(එය) අසත්‍ය කරන්නාවූ ද වැරදි කරන්නාවූ ද නළල් කෙස් රොදය."/>
        <aya index="17" text="එවිට ඔහු තමාගේ සභා මඩුල්ල කැඳවා ගනිත්වා,"/>
        <aya index="18" text="අපි zසබානියා( නම් නිරයේ දඬුවම් දෙන මලක්)වරුන් කැඳවන්නෙමු."/>
        <aya index="19" text="එහෙත් (අබූ ජහ්ල් වන) ඔහුට අවනත නොවවු. තවද (අල්ලාහ්ට) 'සුජූද්' කර, සමීප වවු."/>
    </sura>
    <sura index="97" name="">
        <aya index="1" text="සැබැවින්ම අපි එය(අල් කුර්ආනය) කද්ර් රාත්‍රියෙහි පහළ කළෙමු."/>
        <aya index="2" text="කද්ර් රාත්‍රිය යනු කුමක් දැ'යි නුඹව දැනුවත් කළේ කුමක් ද?"/>
        <aya index="3" text="කද්ර් රාත්‍රිය මාස දහසකට වඩා උතුම්ය."/>
        <aya index="4" text="'මලක්වරුන්' හා රූහ් (වන ජිබ්රීල්) තම පරමාධිපතිගේ අවසරයෙන් සියලු කරුණු සමග එහි(මිහිතලයෙහි) පහළ වෙති."/>
        <aya index="5" text="'සලාම්'(ශාන්තිය), එය අරුණෝදය උදා වන තුරු පවතී."/>
    </sura>
    <sura index="98" name="">
        <aya index="1" text="ධර්ම පුස්තකය 'ලත්' ජනයින් හා ආදේශකයින් අතුරින් වූ ප්‍රතික්ෂේපකයෝ තමන් වෙත පැහැදිලි සාධකය පැමිණෙන තුරු (තම වැරදි විශ්වාසයන්ගෙන්) ඉවත්වන්නන් නොවූහ."/>
        <aya index="2" text="(එම සාධකය නම්) පවිත්‍ර වූ ලේඛනයන් පාරායනය කරන අල්ලාහ්ගෙන් වූ රසූල්වරයෙකි."/>
        <aya index="3" text="එ(ම ලේඛනයන්)හි ඍජු ලිඛිත දෑ ඇත."/>
        <aya index="4" text="තව ඔවුන් වෙත පැහැදිලි සාධකය පැමිණි පසුව මිස ධර්ම පුස්තකය ලත් අය බෙදීම් ඇති කර නොගත්තෝය."/>
        <aya index="5" text="දහම් ක්‍රියාවන්හි (ඉඃහ්ලාස් නම්) චිත්ත පාරිශුද්ධියෙන් යුතුව (අයහ මගින් යහ මගට) නැඹුරු වෙමින් අල්ලාහ්ව නැමදීමට ද 'සලාතය' ස්ථාපිත කිරීමට ද 'zසකාත්'දීමට ද මිස ඔවුහු අණ කරනු නොලැබුවෝය. මෙයයි ඍජු දහම වනුයේ."/>
        <aya index="6" text="සැබැවින්ම ධර්ම පුස්තකය ලත් ජනයින් හා ආදේශකයින් අතුරින් වූ ප්‍රතික්ෂේපකයෝ නිරා ගින්නෙහිය. ඔවුහු එහි සදාතනිකයෝ වෙති. ඔවුහුමය මැවීම් අතුරින් දුෂ්ටයින් වන්නෝ. "/>
        <aya index="7" text="සැබැවින්ම විශ්වාස කර යහකම් කළවුන් වන ඔවුහුමය මැවීම් අතුරින් ශ්‍රේෂ්ඨයින් වන්නෝ."/>
        <aya index="8" text="ඔවුන්ගේ පරමාධිපති අබියස ඔවුන්ගේ ප්‍රතිඵලය වනුයේ 'අද්න්' නම් ස්වර්ග උයන්ය. ඊට යටින් ගංගාවෝ ගලා බසිති. නිරන්තරයෙන්ම (ඔවුහු) එහි සදාතනිකයෝ වෙති. ඔවුන් පිළිබඳව අල්ලාහ් තෘප්තියට පත් විය. ඔවුහු ද ඔහු පිළිබඳව තෘප්තියට පත් වූහ. එය කවුරුන් තම පරමාධිපතිට බිය වූයේ ද ඔවුන්ටය."/>
    </sura>
    <sura index="99" name="">
        <aya index="1" text="මිහිතලය එහි දැඩි කම්පනයකින් (අවසන්) කම්පනයට පත් කරනු ලැබූ විට"/>
        <aya index="2" text="තවද මිහිතලය එහි බර බැහැර කළ විට."/>
        <aya index="3" text="තවද &quot;මෙයට කුමක් සිදු වූයේ දැ&quot;යි මිනිසා පවසයි."/>
        <aya index="4" text="එදින එය තම පුවත් ප‍්‍රකාශ කරයි."/>
        <aya index="5" text="(මක්නිසාද යත්) නුඹගේ පරමාධිපති එයට නියෝග කළ හෙයිනි."/>
        <aya index="6" text="එදින ඔවුන්ගේ ක‍්‍රියාවන්(හි ප‍්‍රතිඵල) පෙන්වනු ලබනු පිණිස කණ්ඩායම් වශයෙන් මිනිසුන් නික්ම යති."/>
        <aya index="7" text="එබැවින් කවරෙකු අණු ප‍්‍රමාණයක තරම් යහපතක් සිදු කරන්නේ ද ඔහු එය දැක ගනී."/>
        <aya index="8" text="තවද කවරෙකු අණු ප‍්‍රමාණයක තරම් අයහපතක් සිදු කරන්නේ ද ඔහු එය(ද) දැක ගනී."/>
    </sura>
    <sura index="100" name="">
        <aya index="1" text="මහ හඬින් හුස්ම පිට කර වේගයෙන් දිව යන්නෝ මත දිවුරමින්."/>
        <aya index="2" text="එවිට (ගල් මත කුර ගැටීමෙන්) ගිනි පුපුරු ඇති කරන්නෝ මත ද"/>
        <aya index="3" text="එවිට උදෑසනයෙහි ආක්‍රමණය කරන්නෝ මත ද (දිවුරමින්)"/>
        <aya index="4" text="එවිට උන් එහි දූවිලි වලා නංවමින්"/>
        <aya index="5" text="සාමුහිකව (සතුරන්) මැදට අවතීරණය වෙයි."/>
        <aya index="6" text="සැබැවින්ම මිනිසා තම පරමාධිපතිට ගුණ මකුවෙකුමය."/>
        <aya index="7" text="තවද සැබැවින්ම ඔහු ඒ සඳහා සාක්ෂිකරුවෙකුමය."/>
        <aya index="8" text="තවද සැබැවින්ම ඔහු වස්තු ඇල්මෙහි ඉතා දැඩිය."/>
        <aya index="9" text="නමුත් මිනී වළවල් තුළ ඇති දෑ බැහැර කරනු ලබන අවස්ථාව (තුළ කුමක් සිදු වේ දැයි) ඔහු නොදන්නේ ද?"/>
        <aya index="10" text="තවද සිත් තුළ ඇති දෑ හෙළි කරනු ලබන අවස්ථාව (තුළ කුමක් සිදු වේ දැයි) ද (ඔහු නොදන්නේ ද?)"/>
        <aya index="11" text="සැබැවින්ම ඔවුන්ගේ පරමාධිපති එදින ඔවුන් පිළිබඳව අභිඥානවන්තය."/>
    </sura>
    <sura index="101" name="">
        <aya index="1" text="කම්පනය ඇති කරන්නා වූ සිද්ධිය."/>
        <aya index="2" text="කම්පනය ඇති කරන්නා වූ සිද්ධිය යනු කුමක් ද?"/>
        <aya index="3" text="කම්පනය ඇති කරන්නා වූ සිද්ධිය යනු කුමක් දැයි නුඹව දැනුවත් කළේ කුමක් ද?"/>
        <aya index="4" text="එදින ජනයින් සීසීකඩ විසිරී ගිය මේරුන් මෙන් වෙති."/>
        <aya index="5" text="තවද කඳු පීරනු ලැබූ ලෝම මෙන් පත් වනු ඇත."/>
        <aya index="6" text="එබැවින් (යහ ක‍්‍රියාවන්ගෙන්) තම තුලාවන් බරින් වැඩි වූ අය පිළිබඳව (සඳහන් කරන්නේ) නම්"/>
        <aya index="7" text="ඔහු තෘප්තිමත් ජීවිතයෙහිය."/>
        <aya index="8" text="තවද තම තුලාවන් බරින් සැහැල්ලු වූ අය පිළිබඳව (සඳහන් කරන්නේ) නම්"/>
        <aya index="9" text="ඔහුගේ වාසස්ථානය 'හාවියා'ය."/>
        <aya index="10" text="එය කුමක් දැයි නුඹව දැනුවත් කළේ කුමක් ද?"/>
        <aya index="11" text="(එය දැඩි උෂ්ණත්වයකින්) දැල්වෙන ගින්නකි."/>
    </sura>
    <sura index="102" name="">
        <aya index="1" text="(ලෞකික සම්පත්) තරගකාරී ලෙස අධික කර ගැනීම (අල්ලාහ්ට අවනත වීමෙන්) නුඹලාව වෙනතකට යොමු කර ඇත."/>
        <aya index="2" text="(එය) නුඹලා මිනී වළවල් හමු වන තුරුය."/>
        <aya index="3" text="එසේ (නුඹලා සිතන පරිදි) නොව නුඹලා මතු දැන ගනු ඇත."/>
        <aya index="4" text="පසුව එසේ (නුඹලා සිතන පරිදි) නොව නුඹලා මතු දැන ගනු ඇත."/>
        <aya index="5" text="(ඇත්තෙන්ම) නැත, තිරසාර දැනුමෙන් නුඹලා (එය) දැන ගන්නෙහු නම්"/>
        <aya index="6" text="සැබැවින්ම නුඹලා නිරය දකින්නෙහුය."/>
        <aya index="7" text="එවිට සැබැවින්ම නුඹලා එය තිරසාර (පියවී) ඇසින් දකින්නෙහුය."/>
        <aya index="8" text="පසුව (ලෞකික ජීවිතයේ ලැබූ) සියලු සැප සම්පත් පිළිබඳව සැබැවින්ම එදින නුඹලා විමසනු ලබන්නෙහුය."/>
    </sura>
    <sura index="103" name="">
        <aya index="1" text="කාලය මත දිවුරමින්."/>
        <aya index="2" text="සැබැවින්ම මිනිසා අලාභයෙහිය."/>
        <aya index="3" text="(නමුත්) විශ්වාස කළාවූ ද යහකම් කළාවූ ද සත්‍යය පිළිබඳව එකිනෙකාට උපදෙස් දුන්නා වූ ද ඉවසීම පිළිබඳව එකිනෙකාට උපදෙස් දුන්නා වූ ද අය හැර."/>
    </sura>
    <sura index="104" name="">
        <aya index="1" text="(නැති තැන) නුගුණ කියන හා (ඇති තැන) අවමන් කරන සෑම කෙනෙකුටම විනාශය අත්වේවා!"/>
        <aya index="2" text="ඔහු කවරෙකු ද යත් ධනය රැස් කර එය ගණන් කරමින් සිටින්නාය."/>
        <aya index="3" text="ඔහුගේ ධනය ඔහුව සදාතනික කරනු ඇතැයි ඔහු සිතන්නේය."/>
        <aya index="4" text="එසේ (ඔහු සිතන පරිදි) නොව සැබැවින්ම 'හුතමා'හි ඔහු හෙළනු ලබන්නේය."/>
        <aya index="5" text="තවද 'හුතමා' යනු කුමක් දැයි නුඹව දැනුවත් කළේ කුමක් ද?"/>
        <aya index="6" text="(එය නිරයෙහි) මොළවනු ලැබූ අල්ලාහ්ගේ ගින්නය."/>
        <aya index="7" text="එය හදවත් වෙත එබිකම් කරන්නකි."/>
        <aya index="8" text="සැබැවින්ම එය ඔවුන් වෙළා ගනු ලබන්නකි."/>
        <aya index="9" text="(එය) පුළුල් වූ කුලූනුහිය."/>
    </sura>
    <sura index="105" name="">
        <aya index="1" text="ඇත් සේනාව සමග නුඹගේ පරමාධිපති කටයුතු කළ ආකාරය කෙසේ දැයි නුඹ නොදුටුවෙහි ද?"/>
        <aya index="2" text="ඔවුන්ගේ කූට උපක‍්‍රමය ඔහු ශූන්‍යභාවයට පත් නොකළේ ද?"/>
        <aya index="3" text="තවද පුළුස්සන ලද (මැටි වලින්) වූ ගල් ඔවුන් මත එල්ල කරන පක්ෂීන් රංචු වශයෙන් ඔවුන් වෙත ඔහු යැව්වේය."/>
        <aya index="5" text="එවිට විකා දමන ලද පිදුරු මෙන් ඔවුන්ව ඔහු පත් කළේය."/>
    </sura>
    <sura index="106" name="">
        <aya index="1" text="(අල්ලාහ්) කුරෙයිෂ්වරුන් වෙත හුරු පුරුද්ද ඇති කිරීම හේතුවෙන් එනම් ඔවුනට (ආරක්ෂාකාරීව) ශීත හා ග්‍රීෂ්ම ඍතුවන්හි තවලමේ යෑමේ හුරු පුරුද්ද ඇති කිරීම හේතුවෙන් මෙම නිවසේ පරමාධිපතිට ඔවුන් නැමදුම් කරත්වා!"/>
        <aya index="4" text="කුසගින්නෙන් පෙළුණු ඔවුන්ට ඔහු ආහාර සැපයූවේය. තවද බියෙන් වෙළුණු ඔවුන්ට ඔහු ආරක්ෂාව සැලසුවේය."/>
    </sura>
    <sura index="107" name="">
        <aya index="1" text="විනිශ්චය (දිනය) අසත්‍යය කරන්නා නුඹ දුටුවෙහි ද?"/>
        <aya index="2" text="එබැවින් ඔහුමය අනාථයාව පලවා හරින්නා."/>
        <aya index="3" text="තවද ඔහු දුප්පතුන්ට ආහාර සැපයීම ගැන දිරි නොගන්වයි."/>
        <aya index="4" text="එබැවින් 'සලාතය' ඉටු කරන්නන් කෙරෙහි විනාශය අත් වේවා!"/>
        <aya index="5" text="ඔවුන්ගේ සලාතය පිළිබඳව නොසැලකිලිමත්ව සිටින්නෝ ඔවුහුමය."/>
        <aya index="6" text="(තම ක්‍රියාවන් පිළිබඳව අන් අයට) උජාරුපාන්නෝ ඔවුන්මය."/>
        <aya index="7" text="තවද ඔවුහු අල්ප වස්තු (පවා පිරිනැමීම) ප්‍රතික්ෂේප කරති."/>
    </sura>
    <sura index="108" name="">
        <aya index="1" text="සැබැවින්ම අපි 'කව්සර' ය නුඹට පිරිනැමුවෙමු."/>
        <aya index="2" text="එබැවින් නුඹගේ පරමාධිපතිට 'සලාතය' ඉටු කරවු. තවද (සතුන්) කැප කරවු."/>
        <aya index="3" text="සැබැවින්ම නුඹගේ සතුරා වන ඔහුය (සියලු යහපත් දැයින්) කපා හරිනු ලද්දා."/>
    </sura>
    <sura index="109" name="">
        <aya index="1" text="(නබිවරය,) නුඹ පවසවු. &quot;(සමස්ත) ප‍්‍රතික්ෂේපකයිනි,"/>
        <aya index="2" text="නුඹලා නමදින දෑ මම නොනමදිමි."/>
        <aya index="3" text="තවද මා නමදින දෑ නුඹලා නමදින්නෝ නොවන්නෙහුය."/>
        <aya index="4" text="තවද නුඹලා නැමදූ දෑ මම (ඉදිරියේ දී පවා) නමදින්නෙකු නොවෙමි,"/>
        <aya index="5" text="තවද මා නමදින දෑ නුඹලා නමදින්නෝ නොවන්නෙහුය."/>
        <aya index="6" text="නුඹලාට නුඹලාගේ දහමය, මට මාගේ දහමය.&quot;"/>
    </sura>
    <sura index="110" name="">
        <aya index="1" text=") (නබිවරය,) අල්ලාහ්ගේ උපකාරය හා ජයග්‍රහණය පැමිණි කල්හි"/>
        <aya index="2" text="තවද අල්ලාහ්ගේ දහම තුළට මිනිසුන් කණ්ඩායම් වශයෙන් පිවිසෙනු නුඹ දකිනු ඇත."/>
        <aya index="3" text="එවිට නුඹගේ පරමාධිපතිව ප්‍රශංසා කිරීමෙන් පිවිතුරු කරවු. තවද ඔහුගෙන් සමාව ඇයැදිවු. සැබැවින්ම ඔහු පශ්චාත්තාපය නිරතුරුව පිළිගන්නා වේ."/>
    </sura>
    <sura index="111" name="">
        <aya index="1" text="අබූ ලහබ්ගේ දෑත් විනාශයට පත් වේවා! ඔහු ද විනාශයට පත් වේවා!"/>
        <aya index="2" text="ඔහුගේ ධනය ද ඔහු ඉපැයූ දෑ ද ඔහුට ඵලක් නොවීය."/>
        <aya index="3" text="ඔහු දලූ ලා ඇවිළෙන ගින්නට පිවිස දැවෙනු ඇත."/>
        <aya index="4" text="දර උසුලන්නියක් වූ ඔහුගේ (දුෂ්ට) බිරිය ද (දැවෙනු ඇත)."/>
        <aya index="5" text="ඇයගේ ගෙලෙහි කෙඳි වලින් ඇඹරූ කඹය(ක් මෙන් වූ යකඩ දම්වැල)කි."/>
    </sura>
    <sura index="112" name="">
        <aya index="1" text="(නබිවරය,) පවසවු. &quot;සැබෑ විෂයය නම් අල්ලාහ් ඒකීය ය."/>
        <aya index="2" text="අල්ලාහ් (සෙසු අය විසින්) සදා සරණ පතනු ලබන්නා වූ ද (කිසිදු) අවශ්‍යතාවක් රහිත වූ ද අයෙකි."/>
        <aya index="3" text="ඔහු කිසිවෙකු ජනිත නොකළේය. ඔහු කිසිවෙකුගෙන් ජනිත කරනු ද නොලැබුවේය."/>
        <aya index="4" text="තවද ඔහුට සමාන කිසිවෙකු නොවූයේමය."/>
    </sura>
    <sura index="113" name="">
        <aya index="1" text=" (නබිවරය,) පවසවු. &quot;අරුණෝදය හිමි පරමාධිපතිගෙන් මම රැකවරණය පතමි."/>
        <aya index="2" text="ඔහු නිර්මාණය කළ දෑහි නපුරෙන් ද"/>
        <aya index="3" text="ඝනාන්ධකාරය පිවිසෙන විට රාත‍්‍රියේ නපුරෙන් ද,"/>
        <aya index="4" text="ගැට මත (මතුරා) පිඹින්නියන්ගේ නපුරෙන් ද"/>
        <aya index="5" text="ඊර්ෂ්‍යා කරන විට, ඊර්ෂ්‍යා කරන්නාගේ නපුරෙන් ද (මම රැකවරණය පතමි)&quot;"/>
    </sura>
    <sura index="114" name="">
        <aya index="1" text="(නබිවරය,) පවසවු. මිනිසුන්ගේ පරමාධිපතිගෙන් මම රැකවරණය පතමි."/>
        <aya index="2" text="(ඔහු) මිනිසුන්ගේ අධිපතිය,"/>
        <aya index="3" text="මිනිසුන්ගේ දෙවියාය."/>
        <aya index="4" text="(අල්ලාහ්ව සිහිපත් කරන විට) පසු බසින්නා වූ සැක සිතුවිලි කොඳුරන්නාගේ නපුරෙන් (මම රැකවරණය පතමි.)"/>
        <aya index="5" text="මොහු කවරෙකුද යත් මිනිසුන්ගේ සිත් වල සැක සිතුවිලි කොඳුරන්නෙකි."/>
        <aya index="6" text="(මෙවැන්නෝ) 'ජින්වරුන්' හා මිනිසුන් අතුරින් වෙති."/>
    </sura>
</quran>